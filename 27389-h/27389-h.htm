<!DOCTYPE html PUBLIC "-//W3C//DTD HTML 4.01 Transitional//EN">
<HTML>
<HEAD>
<META HTTP-EQUIV="Content-Type" CONTENT="text/html; charset=UTF-8">
<META NAME="generator" CONTENT="NoteTab Light">
<TITLE>Ίων</TITLE>
</HEAD>
<BODY>

<p>Note: The Table of contents is not included in the book. It has been<BR>
created to help the reader.</p>

<p>The tonic system has been changed from polytonic to monotonic.  The<BR>
table with typing mistakes at the end of the book is included, even<BR>
though it seems that it bears no relationship to the numbering or the<BR>
content of the pages it refers to. Brackets [] within the play are<BR>
used by the translator for words not included in the ancient text.</p>

<p>Σημείωση: Ο πίνακας περιεχομένων δεν υπάρχει στο βιβλίο. Δημιουργήθηκε<BR>
προς διευκόλυνση του αναγνώστη.</p>

<p>Ο τονισμός έχει αλλάξει από πολυτονικό σε μονοτονικό. Τα παροράματα<BR>
στο τέλος του βιβλίου παρατίθενται, αν και δεν φαίνονται να ανήκουν<BR>
στο βιβλίο αυτό, γιατί καμία σχέση δεν έχουν με την αρίθμηση και το<BR>
περιεχόμενο των σελίδων.  Μέσα στο έργο, οι αγκύλες []<BR>
χρησιμοποιούνται για λέξεις εκτός αρχαίου κειμένου που χρησιμοποιεί ο<BR>
μεταφραστής.</p>

<p>
<BR>
ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ</p>

<h2 style="margin-top: 3em">ΕΥΡΙΠΙΔΗΣ</h2>

<h2 style="margin-top: 3em">ΙΩΝ</h2>

<h3 style="margin-top: 3em">
ΜΕΤΑΦΡΑΣΗ<BR>
Π. ΔΗΜΗΤΡΑΚΟΠΟΥΛΟΥ</h3>

<p>
ΕΚΔΟΣΕΙΣ ΦΕΞΗ</p>

<p>
ΕΥΡΙΠΙΔΟΥ</p>

<p>I Ω Ν</p>

<p>
<BR>
ΕΜΜΕΤΡΟΣ ΜΕΤΑΦΡΑΣΙΣ<BR>
ΠΟΛΥΒΙΟΥ Τ. ΔΗΜΗΤΡΑΚΟΠΟΥΛΟΥ<BR>
(POL ARCAS)</p>

<p>ΕΝ ΑΘΗΝΑΙΣ</p>

<p>ΕΚΔΟΤΙΚΟΣ ΟΙΚΟΣ ΓΕΩΡΓΙΟΥ Δ. ΦΕΞΗ</p>

<h3 style="margin-top: 3em">ΠΙΝΑΚΑΣ ΠΕΡΙΕΧΟΜΕΝΩΝ</h3>
<p>&nbsp;ΥΠΟΘΕΣΙΣ<BR>
&nbsp;ΠΡΟΣΩΠΑ<BR>
&nbsp;ΠΡΟΛΟΓΟΣ<BR>
&nbsp;ΜΕΡΟΣ ΠΡΩΤΟΝ<BR>
&nbsp;&nbsp;ΣΚΗΝΗ Α'. - ΣΚΗΝΗ ς'.<BR>
&nbsp;ΜΕΡΟΣ ΔΕΥΤΕΡΟΝ<BR>
&nbsp;&nbsp;ΣΚΗΝΗ Α'. - ΣΚΗΝΗ Β’.<BR>
&nbsp;ΜΕΡΟΣ ΤΡΙΤΟΝ<BR>
&nbsp;&nbsp;ΣΚΗΝΗ Α'. - ΣΚΗΝΗ Ζ’.</p>

<h3 style="margin-top: 3em">Υ Π Ο Θ Ε Σ I Σ</h3>

<p>
Η Κρέουσα, βασίλισσα των Αθηνών και θυγάτηρ του Ερεχθέως,<BR>
τεκνοποιήσασά ποτε μετά του Απόλλωνος, αφήκε το τέκνον της, εκ φόβου<BR>
αποκαλύψεως, εις σπήλαιον εκτός των Αθηνών, παραλαβών δε ο Ερμής<BR>
εκείνο μετέφερεν εις το μαντείον των Δελφών, ένθα ανετράφη υπό της<BR>
Πυθίας.</p>

<p>Μετά τινα έτη η Κρέουσα, μη αποκτήσασα τέκνον μετά του συζύγου της<BR>
Ξούθου, προσέρχεται μετ' αυτού εις Δελφούς, διά να ζητήση χρησμόν περί<BR>
μελλούσης τεκνοποιίας. Επί τη ευκαιρία ταύτη ο Απόλλων, διά να<BR>
εξασφαλίση το τέκνον του, δίδει χρησμόν εις τον Ξούθον ότι ανήκει εις<BR>
αυτόν εκ παλαιάς κλεψιγαμίας του μετά τινος Δελφίδος κόρης, και ούτως<BR>
ο Ξούθος δέχεται τον Ίωνα ως υιόν του. Αλλ' η Κρέουσα, θυμωθείσα διά<BR>
τούτο και θεωρούσα τον Ίωνα προγονόν, αποφασίζει την δηλητηρίασίν του.<BR>
Η επιχείρησις αποτυγχάνει, η Κρέουσα καταδικάζεται εις θάνατον,<BR>
σώζεται δε τη μεσολαβήσει της Πυθίας και της Αθηνάς, αι οποίαι<BR>
παρέχουν εις την μητέρα δείγματα περί της γνησιότητος του υιού της.</p>

<p>Τοιουτοτρόπως ο Ίων, πραγματικός υιός της Κρεούσης, επανέρχεται εις<BR>
Αθήνας και διαδέχεται τον Ξούθον εις την βασιλείαν.</p>

<h3 style="margin-top: 3em">ΠΡΟΣΩΠΑ</h3>

<p>
<BR>
&nbsp;&nbsp;ΕΡΜΗΣ, διάκονος εις το Μαντείον των Δελφών.<BR>
&nbsp;&nbsp;ΧΟΡΟΣ θεραπαινιδών Κρεούσης.<BR>
&nbsp;&nbsp;ΚΡΕΟΥΣΑ, βασίλισσα των Αθηνών.<BR>
&nbsp;&nbsp;ΞΟΥΘΟΣ, σύζυγος της Κρεούσης.<BR>
&nbsp;&nbsp;ΠΡΕΣΒΥΤΗΣ, παιδαγωγός της Κρεούσης.<BR>
&nbsp;&nbsp;ΘΕΡΑΠΩΝ Κρεούσης.<BR>
&nbsp;&nbsp;ΠΥΘΙΑ, η προφήτις των Δελφών.<BR>
&nbsp;&nbsp;ΑΘΗΝΑ</p>

<p>(Η σκηνή εις Δελφούς, εις τα προπύλαια του Μαντείου Απόλλωνος).</p>

<p>[Τα προπύλαια του εν Δελφοίς ναού του Απόλλωνος {1). Εις το βάθος<BR>
αριστερά βραχώδι σπήλαια, άνωθεν των οποίων φύονται πυκναί δάφναι και<BR>
δεξιώτερον βραχώδης άποψις του Παρνασσού. Εκατέρωθεν της σκηνής σειρά<BR>
χιονών απολήγουσα εις πολυτελή θύραν εις το κέντρον του βάθους. — Είνε<BR>
πρωία].</p>

<h3 style="margin-top: 3em">ΠΡΟΛΟΓΟΣ</h3>

<p>
<BR>
&nbsp;&nbsp;ΕΡΜΗΣ (μόνος)<BR>
&nbsp;&nbsp;Ο Άτλας, που τον ουρανό, την κατοικία την παληά<BR>
&nbsp;&nbsp;των αθανάτων, συγκρατεί στη ράχη του τη χάλκινη,<BR>
&nbsp;&nbsp;με μιαν απ' της πολλές θεές εγέννησε τη Μαία,<BR>
&nbsp;&nbsp;κι' αυτή εμένα τον Ερμή, των αθανάτων δούλο,<BR>
&nbsp;&nbsp;με τον μεγάλο εγέννησε τον Δία. Στων Δελφών τη γη<BR>
&nbsp;&nbsp;έρχομ' εδώ, που τραγουδεί ο Φοίβος καθισμένος<BR>
&nbsp;&nbsp;στον ομφαλό της, στους θνητούς τα μέλλοντα ορίζοντας<BR>
&nbsp;&nbsp;και τα παρόντα. Βρίσκεται μια πόλι στην Ελλάδα<BR>
&nbsp;&nbsp;που δεν είν' απ' της άσημες, και τόνομα έχει πάρη<BR>
&nbsp;&nbsp;απ' την Παλλάδα τη θεά με το χρυσό κοντάρι, —<BR>
&nbsp;&nbsp;εκεί που ο Φοίβος με τη βια, την κόρη του Ερεχθέως<BR>
&nbsp;&nbsp;απόλαυσε, την Κρέουσα, στου βράχου της Παλλάδος<BR>
&nbsp;&nbsp;του βορεινού τους πρόποδας, στην άκρη της Αθήνας,<BR>
&nbsp;&nbsp;που οι άρχοντες της Αττικής Μακρά τη λένε Πέτρα.<BR>
&nbsp;&nbsp;Και δίχως ο πατέρας της να ξέρη, --γιατί έτσι<BR>
&nbsp;&nbsp;το θέλημα ήταν του θεού, — στα σπλάγχα της κρυφά<BR>
&nbsp;&nbsp;το τέκνο της εκράτησε· μα όταν ήλθ' η ώρα,<BR>
&nbsp;&nbsp;εγέννησε στο σπίτι της, και το παιδί το επήρε<BR>
&nbsp;&nbsp;η Κρέουσα, και τόρριξε στην ίδια τη σπηληά,<BR>
&nbsp;&nbsp;εκεί που μέσα στου θεού το απόχτησε την αγκαλιά,<BR>
&nbsp;&nbsp;και να πεθάνη τάφησε σε κούνια βαθουλή,<BR>
&nbsp;&nbsp;σώζοντας των προγόνων της το έθιμο, κ' εκείνου<BR>
&nbsp;&nbsp;του βασιληά Ερεχθόνιου, που βγήκε από τη γη.<BR>
&nbsp;&nbsp;Τότε κ' η κόρη του Διός έβαλ' εκεί κοντά του<BR>
&nbsp;&nbsp;δυο δράκοντες για φύλακα, κ' ύστερα στης παρθένες<BR>
&nbsp;&nbsp;της Αγλαυρίδες το 'δωκε για φύλαξι και πάλι·<BR>
&nbsp;&nbsp;γιατί το έχουν έθιμο στου Ερεχθέως τη γενιά,<BR>
&nbsp;&nbsp;σε κούνιες με χρυσόφιδα πλεγμένες τα παιδιά τους<BR>
&nbsp;&nbsp;να τρέφουν πάντα· και γι αυτό είχε περάσ' η κόρη<BR>
&nbsp;&nbsp;εις του παιδιού της το λαιμό ένα στολίδι τέτοιο, —<BR>
&nbsp;&nbsp;μα για να δώση θάνατο. Μου λέει τότε ο αδελφός<BR>
&nbsp;&nbsp;ο Φοίβος: «Συ, που είσαι μ' εμέ από την ίδια τη γενιά,<BR>
&nbsp;&nbsp;τρέχα στον ντόπιο το λαό της ένδοξης Αθήνας,—<BR>
&nbsp;&nbsp;ξέρεις την πόλι της θεάς, — και πάρε απ' τη σπηλιά<BR>
&nbsp;&nbsp;το νεογέννητο παιδί, και με τα σπάργανά του<BR>
&nbsp;&nbsp;και με την κούνια του μαζύ, και φέρνοντας το στους<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[Δελφούς,<BR>
&nbsp;&nbsp;εκεί που δίνω τους χρησμούς, απόθεσε το κάτω<BR>
&nbsp;&nbsp;εις του δικού μου του ναού την είσοδο μπροστά·<BR>
&nbsp;&nbsp;κι' όσο για τάλλα πειά, εγώ μονάχος θα φροντίσω,<BR>
&nbsp;&nbsp;γιατί δικό μου είν' το παιδί, καθώς καλά το ξέρεις.»<BR>
&nbsp;&nbsp;Για χάρι του Απόλλωνος κ' εγώ του αδελφού μου,<BR>
&nbsp;&nbsp;παίρνω την κούνια την πλεχτή και το παιδί αποθέτω<BR>
&nbsp;&nbsp;μπροστά στης σκάλες του ναού, αυτή την κούνια την πλεχτή<BR>
&nbsp;&nbsp;ανοίγοντας, για να φανή πως το παιδί έχει μέσα.<BR>
&nbsp;&nbsp;Κ' έτσι έγινε· την ώρα δε που ο καβαλλάρης ήλιος<BR>
&nbsp;&nbsp;εφάνηκε στον ουρανό τον κύκλο του να κάνη,<BR>
&nbsp;&nbsp;εμβήκε κ' η προφήτισσα μέσ' στο μαντείο του θεού·<BR>
&nbsp;&nbsp;μα μόλις το μικρό παιδί στα μάτια της αντίκρυσε,<BR>
&nbsp;&nbsp;ετρόμαξε, μήπως καμμιά δυστυχισμένη κόρη<BR>
&nbsp;&nbsp;απ' της Ιέρειες των Δελφών εκρυφογέννησεν εκεί<BR>
&nbsp;&nbsp;και το παιδί της στου θεού τους τόπους είχε αφήση,<BR>
&nbsp;&nbsp;και να το ρίψ' ηθέλησε απ' έξω απ' την θυμέλη·<BR>
&nbsp;&nbsp;μα πάλι την σκληρότητα η ευσπλαχνία ενίκησε,<BR>
&nbsp;&nbsp;γιατί ο Απόλλων βοηθός εφάνη στο παιδί του<BR>
&nbsp;&nbsp;να μη διωχθή απ' το ναό· για τούτο κ' η προφήτισσα<BR>
&nbsp;&nbsp;τανάθρεψε, τη μάννα του χωρίς ποτέ να μάθη<BR>
&nbsp;&nbsp;κ' εκείνον που το γέννησεν, αν ήτανε ο Φοίβος.<BR>
&nbsp;&nbsp;Μα και το ίδιο το παιδί δεν ξέρη τους γονιούς του,<BR>
&nbsp;&nbsp;και όσω ήτανε παιδί, έπαιζε κ' εμεγάλωνε<BR>
&nbsp;&nbsp;με της τροφές, που άφηναν τριγύρω στους βωμούς·<BR>
&nbsp;&nbsp;μα όταν άνδρας γίνηκε, του δώσανε οι Δελφοί<BR>
&nbsp;&nbsp;των θησαυρών τη φύλαξι, και 'ς όλα επιστάτη<BR>
&nbsp;&nbsp;τον διωρίσανε πιστόν, και στου θεού το ανάκτορο,<BR>
&nbsp;&nbsp;στον τόπο αυτό, περνά ζωή σεμνή και τιμημένη.<BR>
&nbsp;&nbsp;Μα η Κρέουσα, που το παιδί τώχε κρυφά γεννήση,<BR>
&nbsp;&nbsp;τον Ξούθον επανδρεύθηκε για μιαν αιτία τέτοια:<BR>
&nbsp;&nbsp;Οι κάτοικοι των Αθηνών και οι Χαλκωδοντίδες,<BR>
&nbsp;&nbsp;που κατοικούν την Εύβοια, είχαν πολέμους στήση·<BR>
&nbsp;&nbsp;με το να βγη λοιπόν κι' αυτός για συμπολεμιστής<BR>
&nbsp;&nbsp;την Κρέουσα γυναίκα του επήρε γι' αμοιβή του<BR>
&nbsp;&nbsp;μόλο που ήταν Αχαιός, και όχι απ' την Αθήνα<BR>
&nbsp;&nbsp;ντόπιος, και του Αιόλου γυιός, που ήταν γόνος τού Διός.<BR>
&nbsp;&nbsp;Κι' όμως αυτός κ' η Κρέουσα με το να μείνουνε καιρό<BR>
&nbsp;&nbsp;χωρίς παιδί, και θέλοντας για ν' αποχτήσουν ένα,<BR>
&nbsp;&nbsp;εις το Μαντείο ήρθανε του Απόλλωνος κ' οι δυο.<BR>
&nbsp;&nbsp;Φαίνεται πως δεν ξέχασε το γυιό του ο Λοξίας,<BR>
&nbsp;&nbsp;κι' αυτόν το δρόμο έδωκε μονάχος του στην τύχη.<BR>
&nbsp;&nbsp;Κ' έτσι την ώρα που θα μπη ο Ξούθος στο μαντείο,<BR>
&nbsp;&nbsp;'ς αυτόν το ίδιο του παιδί θα δώση ο Απόλλων<BR>
&nbsp;&nbsp;και θα τον κάνη να πεισθή πως απ' αυτόν γεννήθη·<BR>
&nbsp;&nbsp;κ' έτσι όταν η Κρέουσα για γυιό του τον γνωρίση,<BR>
&nbsp;&nbsp;και το παιδί θ' ασφαλισθή στο πατρικό το σπίτι,<BR>
&nbsp;&nbsp;και του Λοξία οι έρωτες θα μείνουνε κρυφοί.<BR>
&nbsp;&nbsp;Ίωνα θα τον βγάλουνε σε όλην την Ελλάδα<BR>
&nbsp;&nbsp;και τόνομά του θα δοθή σε χώρες της Ασίας.<BR>
&nbsp;&nbsp;Και τώρ' ας μπω μέσα 'ς αυτές της δαφνοσκέπαστες σπη-<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[ληές,<BR>
&nbsp;&nbsp;να μάθω τι ωρίσθηκε για το παιδί να γίνη·<BR>
&nbsp;&nbsp;γιατί κι' ο ίδιος πρόβαλλεν, ο γόνος του Λοξία,<BR>
&nbsp;&nbsp;δάφνης κλαδιά στου ιερού της πύλες ναποθέση.</p>

<p>(προς το μέρος, εκ του οποίου θα εισέλθη ο Ίων).</p>

<p>&nbsp;&nbsp;— Ίων! προτήτερα εγώ απ' όλους τους θεούς<BR>
&nbsp;&nbsp;σου παραδίδω τόνομα, οπού θα φέρνης πάντα.</p>

<p>(Αποσύρεται και γίνεται άφαντος εις τους εν τω βάθει της σκηνής<BR>
σπηλαιώδεις βράχους. -Εισέρχεται ο Ίων ακολουθούμενος από ιερείς του<BR>
Απόλλωνος και θεράπαινες της Κρεούσης, και τάσσεται εις το μέσον<BR>
αυτών).</p>

<p>
</p>

<h3 style="margin-top: 3em">ΜΕΡΟΣ ΠΡΩΤΟΝ</h3>

<p>
</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΙΩΝ.—ΧΟΡΟΣ ΘΕΡΑΠΑΙΝΩΝ.—[ΙΕΡΕΙΣ]</p>

<p>&nbsp;&nbsp;ΙΩΝ<BR>
&nbsp;&nbsp;Το άρμα το τετράλογο προβαίνει,<BR>
&nbsp;&nbsp;και λάμπει όλ' η πλάσι φωτισμένη<BR>
&nbsp;&nbsp;από το φως του ήλιου το λαμπρό·<BR>
&nbsp;&nbsp;και στην φωτιά ετούτη την αιθέρια<BR>
&nbsp;&nbsp;μπροστά, τραβούν και φεύγουνε ταστέρια<BR>
&nbsp;&nbsp;μαζύ με το σκοτάδι το ιερό.<BR>
&nbsp;&nbsp;Εις τους θνητούς αγγέλλουν την ημέρα<BR>
&nbsp;&nbsp;η κορυφές του Παρνασσού κει πέρα<BR>
&nbsp;&nbsp;η απάτητες, με όψι λαμπερή,<BR>
&nbsp;&nbsp;και ο καπνός που απ' τη σμύρνα βγαίνει<BR>
&nbsp;&nbsp;την ξερική, πετάει και ανεβαίνει,<BR>
&nbsp;&nbsp;στου Ροίβου τα παλάτια προχωρεί.<BR>
&nbsp;&nbsp;Από το θείο τρίποδα η μάντισσα και πάλι<BR>
&nbsp;&nbsp;μαντέματα θαρχίση<BR>
&nbsp;&nbsp;στους Έλληνας να ψάλλη,<BR>
&nbsp;&nbsp;που ο Φοίβος ο θεός θα 'ρθή και θα της τραγουδήση.<BR>
&nbsp;&nbsp;Σεις, ιερείς του Απόλλωνος, πηγαίνετε<BR>
&nbsp;&nbsp;στης Κασταλίας της πηγής τασημωμένα τα νερά,<BR>
&nbsp;&nbsp;και στο ναό να μπαίνετε<BR>
&nbsp;&nbsp;λουσμένοι με τα νάματα τ' αγνά και δροσερά.<BR>
&nbsp;&nbsp;Το στόμα το καλόλογο κρατείτε<BR>
&nbsp;&nbsp;και προφητείες αγαθές να ειπήτε<BR>
&nbsp;&nbsp;'ς εκείνον που τα μέλλοντα ζητά<BR>
&nbsp;&nbsp;απ' τη δική σας γλώσσα εξηγητά.<BR>
&nbsp;&nbsp;Κ' εγώ που ξέρω μόνο να φροντίζω<BR>
&nbsp;&nbsp;από τα χρόνια μου τα παιδικά<BR>
&nbsp;&nbsp;τον ιερό ναό να καθαρίζω<BR>
&nbsp;&nbsp;με τα κλαδιά της δάφνης ταχτικά<BR>
&nbsp;&nbsp;και με στεφάνια το έδαφος και δροσερά νερά,<BR>
&nbsp;&nbsp;θα πιάσω με το τόξο<BR>
&nbsp;&nbsp;και τα πουλιά να διώξω,<BR>
&nbsp;&nbsp;που είνε σταναθήματα τα θεία βλαβερά.<BR>
&nbsp;&nbsp;Εγώ ποτέ δεν γνώρισα πατέρα και μητέρα,<BR>
&nbsp;&nbsp;γι' αυτό στου Φοίβου τους ναούς υπηρετώ εδώ πέρα<BR>
&nbsp;&nbsp;όπου με τρέφουνε καιρό.<BR>
&nbsp;&nbsp;Έλα λοιπόν, ώ τρυφερό<BR>
&nbsp;&nbsp;σάρωθρο, που απ' την όμορφη τη δάφν' είσαι κομμένο,<BR>
&nbsp;&nbsp;που καθαρίζεις την θυμέλη των ναών,<BR>
&nbsp;&nbsp;κ' είσαι απ' τον κήπο των θεών<BR>
&nbsp;&nbsp;τον ιερό βγαλμένο,<BR>
&nbsp;&nbsp;εκεί όπου αγνές δροσές μουσκεύουνε τη γη<BR>
&nbsp;&nbsp;και πάντοτ' αναβλύζουν<BR>
&nbsp;&nbsp;απ' την αστείρευτη πηγή,<BR>
&nbsp;&nbsp;και της μυρτιάς το φύλλωμα το ιερό δροσίζουν.<BR>
&nbsp;&nbsp;Το έδαφος το θεϊκό ολημερής εγώ<BR>
&nbsp;&nbsp;σαρώνω, με λατρεία καθημερινά,<BR>
&nbsp;&nbsp;από την ώρα που ο ήλιος ξεκινά<BR>
&nbsp;&nbsp;να βγη με το φτερό του το γοργό.<BR>
&nbsp;&nbsp;Παιάν! παιάν!<BR>
&nbsp;&nbsp;ευλογημένος νασ', ευλογημένος,<BR>
&nbsp;&nbsp;συ, που απ' τη Λητώ είσαι γεννημένος!<BR>
&nbsp;&nbsp;Ω Φοίβε μου! μ' ευχάριστο τον κόπο<BR>
&nbsp;&nbsp;στου παλατιού σου υπηρετώ τον τόπο,<BR>
&nbsp;&nbsp;που κάθε μάντεμά σου βγαίνει,<BR>
&nbsp;&nbsp;είν' η δουλειά μου δοξασμένη<BR>
&nbsp;&nbsp;όπου δουλεύω τους θεούς αυτούς<BR>
&nbsp;&nbsp;τους αθανάτους, κι' όχι τους θνητούς·<BR>
&nbsp;&nbsp;κι' ούτε κουράζομαι, ούτ' αποκάνω,<BR>
&nbsp;&nbsp;σε τέτοιον τιμημένο κόπο απάνω.<BR>
&nbsp;&nbsp;Από το Φοίβο εγεννήθηκα εγώ,<BR>
&nbsp;&nbsp;τροφήν αυτός μου δίνει, και τον ευλογώ.<BR>
&nbsp;&nbsp;Για τούτο και πατέρα μου τον λέω το θεό<BR>
&nbsp;&nbsp;το Φοίβο, που λατρεύουνε σε τούτο το ναό.<BR>
&nbsp;&nbsp;Παιάν! παιάν!<BR>
&nbsp;&nbsp;ευλογημένος νασ' ευλογημένος συ, που απ' τη Λητώ είσαι γεννημένος!<BR>
&nbsp;&nbsp;Αυτό της δάφνης το κλαδί θα μείνη εδώ απ' έξω,<BR>
&nbsp;&nbsp;και με ταγγείο το χρυσό τη γη θα καταβρέξω,<BR>
&nbsp;&nbsp;με το καθάρειο το νερό<BR>
&nbsp;&nbsp;όπου κυλά στην Κασταλία,<BR>
&nbsp;&nbsp;εγώ, που απ' την αμαρτία<BR>
&nbsp;&nbsp;έχω κρεββάτι καθαρό.<BR>
&nbsp;&nbsp;Κάνω ευχή παντοτινά το Φοίβο να υπηρετώ,<BR>
&nbsp;&nbsp;κι' αν παύσω και καμμιά φορά, ας μου είνε τυχερό κι αυτό.</p>

<p>(Οι ιερείς εξέρχονται.—Παρατηρεί προς το μέρος του Παρνασσού).</p>

<p>&nbsp;&nbsp;Α! τα πουλιά στον Παρνασσό αφήσαν της φωλιές τους·<BR>
&nbsp;&nbsp;στα κάγκελλα θα τους ειπώ να μη κοντοζυγώσουν<BR>
&nbsp;&nbsp;μήτε και στους χρυσούς ναούς με τόξα θα χτυπήσης,<BR>
&nbsp;&nbsp;κήρυκα του Διός εσύ, αϊτέ, που με του ράμφους<BR>
&nbsp;&nbsp;τη δύναμι, κάθε πουλί νικάς. Νά ένας κύκνος<BR>
&nbsp;&nbsp;που στη θυμέλη έρχεται.— Έ κύκνε, συ! δεν πας<BR>
&nbsp;&nbsp;τα κόκκινα ποδάρια σου αλλούθε να κινήσης;<BR>
&nbsp;&nbsp;και αν με του Απόλλωνα τη λύρα έχης όμοιο<BR>
&nbsp;&nbsp;τραγούδι, απ' τα τόξα μου κι' αυτή δεν θα σε σώση.<BR>
&nbsp;&nbsp;Πάρε φτερό και τράβηξε στη λίμνη εκεί της Δήλου,<BR>
&nbsp;&nbsp;κι' αν δεν πεισθής 'ς εμένα<BR>
&nbsp;&nbsp;θα τραγουδήσης γρήγορα τραγούδια ματωμένα.<BR>
&nbsp;&nbsp;Ω! τι καινούργιο είνε πουλί αυτό που τώρα φθάνει;<BR>
&nbsp;&nbsp;μήπως να χτίση έρχεται από τη στέγη κάτου<BR>
&nbsp;&nbsp;φωλιές για τα μικρά του;<BR>
&nbsp;&nbsp;—-Μα θα σου γίνη εμπόδιο του τόξου το τραγούδι.<BR>
&nbsp;&nbsp;Έ, δεν ακούς; να πας εσύ κει κάτω να γεννήσης<BR>
&nbsp;&nbsp;πουν' τα νερά του Αλφειού, ή στο λιβάδι του Ισθμού,--<BR>
&nbsp;&nbsp;αυτά ταφιερώματα δω πέρα να μη βλάψης.<BR>
&nbsp;&nbsp;Είν' ο ναός του Φοίβου εδώ· δεν θέλω να σκοτώσω<BR>
&nbsp;&nbsp;εσάς, που λέτε στους θνητούς τη βούλησι τη θεϊκή.<BR>
&nbsp;&nbsp;Μα σύμφωνα με τη δουλειά, που εκτελώ εδώ πέρα,<BR>
&nbsp;&nbsp;το Φοίβο θα δουλεύω,<BR>
&nbsp;&nbsp;κ' εκείνους που με τρέφουνε θα τους υπηρετώ.</p>

<p>(Καθαρίζει με το σάρωθρον της δάφνης και καταβρέχει τα προπύλαια του<BR>
Ναού).</p>

<p>&nbsp;&nbsp;ΗΜΙΧΟΡΙΟΝ (στροφή).<BR>
&nbsp;&nbsp;Στας θείας Αθήνας δεν είνε μονάχα<BR>
&nbsp;&nbsp;με ώμορφες στήλες ναοί των θεών<BR>
&nbsp;&nbsp;και δρόμων λατρείες.<BR>
&nbsp;&nbsp;Αλλά κ' εδώ πέρα' ς αυτόν τον ναόν<BR>
&nbsp;&nbsp;του θείου Λοξία, του γυιού της Λητούς,<BR>
&nbsp;&nbsp;που λάμπει το φως στο διπλό πρόσωπό του.</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Νά, κύττα την εικόν' αυτή,<BR>
&nbsp;&nbsp;όπου την Ύδρα τη Λερναία<BR>
&nbsp;&nbsp;σκοτώνει του Διός ο γυιός<BR>
&nbsp;&nbsp;μ' ένα χρυσό δρεπάνι, —<BR>
&nbsp;&nbsp;κύτταξε, φίλη, κύτταξε!</p>

<p>&nbsp;&nbsp;ΗΜΙΧΟΡΙΟΝ (αναστροφή).<BR>
&nbsp;&nbsp;Ναι, βλέπω και κοντά 'ς αυτόν<BR>
&nbsp;&nbsp;είν ένας άλλος που κρατεί<BR>
&nbsp;&nbsp;ένα δαδί αναμμένο.<BR>
&nbsp;&nbsp;Δεν έχουν τον Ιόλαο ζωγραφισμένο<BR>
&nbsp;&nbsp;απάνω στο πανί,<BR>
&nbsp;&nbsp;αυτόν που αγωνίσθηκε<BR>
&nbsp;&nbsp;μαζύ με του Διός το γυιό;</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Κύττα το παλληκάρι αυτό<BR>
&nbsp;&nbsp;που είν' ανεβασμένο<BR>
&nbsp;&nbsp;στο άλογο το φτερωτό·<BR>
&nbsp;&nbsp;και κόβει τη ζωή<BR>
&nbsp;&nbsp;της Χίμαιρας της τρίσωμης,<BR>
&nbsp;&nbsp;πούχε φωτιά γι' αναπνοή.</p>

<p>&nbsp;&nbsp;ΗΜΙΧΟΡΙΟΝ (στροφή).<BR>
&nbsp;&nbsp;Το μάτι μου γυρνώ όπου κι' αν τύχη·<BR>
&nbsp;&nbsp;κύτταξε και τη μάχη των Γιγάντων<BR>
&nbsp;&nbsp;ζωγραφιστή στα πέτρινα τα τείχη.</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Ω φιλενάδες, κι' από δω κυττάτε!</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Νά, βλέπεις τη θεά την Αθηνά<BR>
&nbsp;&nbsp;που τον Εγκέλαδο χτυπάει<BR>
&nbsp;&nbsp;και την πλεχτή ασπίδα πάλλει<BR>
&nbsp;&nbsp;με της γοργόνας το κεφάλι;</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Ναι, βλέπω την Παλλάδα την θεά μου.</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Και πώς; δεν βλέπεις και τον κεραυνό<BR>
&nbsp;&nbsp;πούχει φωτιά κι' από τα δυο τα μέρη,<BR>
&nbsp;&nbsp;και του Διός από τον ουρανό<BR>
&nbsp;&nbsp;το τρομερό τον ρίχνει χέρι;</p>

<p>&nbsp;&nbsp;ΗΜΙΧΟΡΙΟΝ<BR>
&nbsp;&nbsp;Τον βλέπω, να, τον Μίμαντα<BR>
&nbsp;&nbsp;τον καίει με τη φωτιά·<BR>
&nbsp;&nbsp;κι' ο Βάκχος άλλον γίγαντα<BR>
&nbsp;&nbsp;με το ραβδί το ειρηνικό<BR>
&nbsp;&nbsp;κτυπά, που είνε γύρω<BR>
&nbsp;&nbsp;πλεγμένο με κισσό.</p>

<p>&nbsp;&nbsp;ΧΟΡΟΣ ΘΕΡΑΠΑΙΝΩΝ (προς τον Ίωνα)<BR>
&nbsp;&nbsp;Σ' εσένα πούσαι στου ναού την είσοδο μιλώ·<BR>
&nbsp;&nbsp;Αυτό το ιερό μπορώ να το πατήσω τάχα<BR>
&nbsp;&nbsp;με το λευκό ποδάρι μου;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ω ξένες, δεν μπορείτε.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Μπορούμ' αυτό που θέλουμε να μάθουμ' από σένα;</p>

<p>&nbsp;&nbsp;ΙΩΝ<BR>
&nbsp;&nbsp;Πες τι λοιπόν, τι θέλετε.</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Νά, είνε αλήθεια τάχα<BR>
&nbsp;&nbsp;το πώς του Φοίβου ο ναός είναι στον ομφαλό της γης;</p>

<p>&nbsp;&nbsp;ΙΩΝ<BR>
&nbsp;&nbsp;Είνε στεφάνια μέσα του και γύρωθε Γοργόνες.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Το ίδιο λέει κ' η φήμη του</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αν κάνατε θυσία<BR>
&nbsp;&nbsp;με ιερό ψωμί, μπροστά στης πύλες του ναού του,<BR>
&nbsp;&nbsp;και κάτι τι γυρεύετε να μάθετε απ' το Φοίβο,<BR>
&nbsp;&nbsp;περάστε μέσ' στο ιερό· μ' αν δεν έχετε σφάξη<BR>
&nbsp;&nbsp;αρνιά, δεν θα περάσετε μέσ' στου ναού το βάθος.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Κατάλαβα· και του θεού το νόμο δεν πατώ·<BR>
&nbsp;&nbsp;θα μείνω εδώ και θα θωρώ αυτά που είν' απ' έξω.</p>

<p>&nbsp;&nbsp;ΙΩΝ<BR>
&nbsp;&nbsp;Ό,τι μπορεί το μάτι σας να βλέπη, ας το βλέπη.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Μ' εστείλανε ταφεντικά του Φοίβου το ναό να ιδώ.</p>

<p>&nbsp;&nbsp;ΙΩΝ<BR>
&nbsp;&nbsp;Και τάχα σε ποιο ένδοξο υπηρετείτε σπίτι;</p>

<p>&nbsp;&nbsp;ΧΟΡΟΣ<BR>
&nbsp;&nbsp;Ταφεντικά μου κατοικούν στην πόλι της Παλλάδος<BR>
&nbsp;&nbsp;κ' έχουν εκεί παλάτια.</p>

<p>(Εισέρχεται η Κρέουσα).</p>

<h4 style="margin-top: 3em">ΣΚΗΝΗ Β'.</h4>

<p>
<BR>
ΚΡΕΟΥΣΑ — ΙΩΝ — ΧΟΡΟΣ ΘΕΡΑΠΑΙΝΩΝ</p>

<p>&nbsp;&nbsp;ΙΩΝ (προς την Κρέουσαν:)<BR>
&nbsp;&nbsp;Από την περηφάνεια σου κι' απ' τους καλούς τους τρόπους<BR>
&nbsp;&nbsp;που έχεις, νοιώθω εύκολα ποια είσαι, ω γυναίκα.<BR>
&nbsp;&nbsp;Κι' από την όψι μοναχά μπορεί κανείς να νοιώση<BR>
&nbsp;&nbsp;κατά πολλά τον άνθρωπο που ευγενικός γεννήθη.<BR>
&nbsp;&nbsp;Αλλά παραξενεύομαι γιατί τα μάτια σου κρατείς<BR>
&nbsp;&nbsp;χαμηλωμέν' απ' τη στιγμή που είδες τα μαντεία,<BR>
&nbsp;&nbsp;και δάκρυα τα ευγενικά τα μάγουλά σου βρέχουν.<BR>
&nbsp;&nbsp;Ποιά σκέψι στον ναόν αυτόν σε φέρνει, ω γυναίκα;<BR>
&nbsp;&nbsp;Εδώ που άλλοι χαρωποί βλέπουν τους τόπους του θεού,<BR>
&nbsp;&nbsp;εδώ θα χύση δάκρυα το μάτι το δικό σου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άγνωστε, δεν γελάσθηκες και άδικο δεν έχεις<BR>
&nbsp;&nbsp;για τα δικά μου δάκρυα, που βλέπεις, ν' απορήσης.<BR>
&nbsp;&nbsp;Τούτον θωρώντας το ναό του Φοίβου, μέσ' στο νου μου<BR>
&nbsp;&nbsp;κάποια παληάν ανάμνησι θυμήθηκα και πάλι,<BR>
&nbsp;&nbsp;κ' ενώ εγώ βρίσκομ' εδώ, στο σπίτι ο νους μου τρέχει.<BR>
&nbsp;&nbsp;— Ω σεις γυναίκες δύστυχες! ω πράξεις τολμηρές θεών!<BR>
&nbsp;&nbsp;και πώς; και που το δίκηο μας να βρούμε θα μπορέσουμε,<BR>
&nbsp;&nbsp;όταν καταστρεφόμαστε από της αδικίες<BR>
&nbsp;&nbsp;των δυνατών;<BR>
&nbsp;&nbsp;ΙΩΝ<BR>
&nbsp;&nbsp;Ποιά μυστική αιτία σε λυπεί;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τίποτα· εξεθύμωσα·—γι' αυτό κ' εγώ σωπαίνω,<BR>
&nbsp;&nbsp;και συ να μάθης μη ζητάς.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ποιά είσαι; πούθεν ήλθες;<BR>
&nbsp;&nbsp;πατέρας ποιος σ' εγέννησε και ποιό είνε τόνομά σου<BR>
&nbsp;&nbsp;που πρέπει να σου λέμ'εδώ;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κρέουσα μ' ονομάζουν,<BR>
&nbsp;&nbsp;ο Ερεχθεύς μ' εγέννησε, πατρίδα μου η Αθήνα.</p>

<p>&nbsp;&nbsp;ΙΩΝ<BR>
&nbsp;&nbsp;Ω συ, όπου στην ένδοξη την πόλι κατοικείς,<BR>
&nbsp;&nbsp;και που γονειοί σ' ανέθρεψαν γενναίοι, ω γυναίκα,<BR>
&nbsp;&nbsp;πώς σε θαυμάζω!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ως εδώ η ευτυχία φθάνει,<BR>
&nbsp;&nbsp;ω άγνωστε, μα δεν τραβά κι' ακόμη παρά πέρα.</p>

<p>&nbsp;&nbsp;ΙΩΝ<BR>
&nbsp;&nbsp;Αυτά που λεν' οι άνθρωποι αληθινά είνε τάχα;<BR>
&nbsp;&nbsp;Πες μου, για όνομα θεού!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Για ποιό ρωτάς, ω ξένε;<BR>
&nbsp;&nbsp;πες μου να μάθω.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Απ' τη γη εβγήκε του πατέρα σου<BR>
&nbsp;&nbsp;ο πρόγονος;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αληθινά· ο Ερεχθόνιος ήταν<BR>
&nbsp;&nbsp;αλλά το γένος τι ωφελεί;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Η Αθηνά τον έβγαλεν<BR>
&nbsp;&nbsp;από τη γη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Στα χέρια της τον πήρε τα παρθένα<BR>
&nbsp;&nbsp;χωρίς να τον γεννήση αυτή.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Τον είχε παραδώση<BR>
&nbsp;&nbsp;κατά που ιστορήθηκε, σε μιαν εικόνα απάνου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τον έδωκε στου Κέκροπος της κόρες, δίχως όμως<BR>
&nbsp;&nbsp;εκείνες να τον βλέπουνε.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Άκουσα που η παρθένες<BR>
&nbsp;&nbsp;άνοιξαν το κιβώτιο της Αθηνάς κρυφά.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Γι' αυτό χαθήκανε κι' αυτές και με τα αίματά τους<BR>
&nbsp;&nbsp;τους βράχους χρωματίσανε.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Έτσι το λεν, αλήθεια.<BR>
&nbsp;&nbsp;Και τούτο είν' αληθινό ή άδικα το λένε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Για ποιό ρωτάς; μένει καιρός να σου το ειπώ τούτο.</p>

<p>&nbsp;&nbsp;ΙΩΝ<BR>
&nbsp;&nbsp;Αν ο πατέρας σου Ερεχθεύς της αδελφές σου εσκότωσε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Να σώση την πατρίδα του εσκότωσε της κόρες.</p>

<p>&nbsp;&nbsp;ΙΩΝ<BR>
&nbsp;&nbsp;Και πώς εσώθης μόνο εσύ από της αδελφές σου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Είχα παιδί στην αγκαλιά, κ' είχα μητέρα γίνη.</p>

<p>&nbsp;&nbsp;ΙΩΝ<BR>
&nbsp;&nbsp;Αλήθεια τον πατέρα σου πώς τον κατάπιε η γη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Του Ποσειδώνα η Τρίαινα με της πληγές τον σκότωσε.</p>

<p>&nbsp;&nbsp;ΙΩΝ<BR>
&nbsp;&nbsp;Πέτρες Μακρές τον τόπο αυτόν, που εθάφτηκε, τον λένε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Το πράμα τι το ξαναλές; και τι μου το θυμίζεις;</p>

<p>&nbsp;&nbsp;ΙΩΝ<BR>
&nbsp;&nbsp;Τον τόπο εκείνον τον τιμά ο αστραφτερός Απόλλων;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ναι, τον τιμά χωρίς τιμή, κάλλιο να μη τον είχε ιδή!</p>

<p>&nbsp;&nbsp;ΙΩΝ<BR>
&nbsp;&nbsp;Οσ' αγαπάει ο θεός εσύ τα καταριέσαι;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Όχι· μα έγιν' έγκλημα μέσα σ' εκείνη τη σπηληά.</p>

<p>&nbsp;&nbsp;ΙΩΝ<BR>
&nbsp;&nbsp;Από τους Αθηναίους ποιός σε πήρε για γυναίκα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν είνε ντόπιος· ήλθε εκεί από πατρίδα ξένη.</p>

<p>&nbsp;&nbsp;ΙΩΝ<BR>
&nbsp;&nbsp;Ποιός; νάνε κάποιος ευγενής απ' τη γενειά του πρέπει.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ο Ξούθος, του Αιόλου γυιός, που ήταν γόνος του Διός.</p>

<p>&nbsp;&nbsp;ΙΩΝ<BR>
&nbsp;&nbsp;Και ξένος αφού ήτανε πώς πήρε σε την ντόπια;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Υπάρχει πόλις Εύβοια κοντά εις την Αθήνα.</p>

<p>&nbsp;&nbsp;ΙΩΝ<BR>
&nbsp;&nbsp;Λένε πως έχει σύνορα τριγύρω από νερά.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Στους Κεκροπίδες σύμμαχος ο Ξούθος, την εγκρέμισε.</p>

<p>&nbsp;&nbsp;ΙΩΝ<BR>
&nbsp;&nbsp;Σύμμαχος ήλθε; κ' ύστερα γυναίκα του σε πήρε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Του κονταριού του αμοιβή και προίκα του πολέμου.</p>

<p>&nbsp;&nbsp;ΙΩΝ<BR>
&nbsp;&nbsp;Και ήλθες με τον άνδρα σου για τους χρησμούς ή μόνη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μ' αυτόν και τώρα βρίσκεται στου Τροφωνίου το ιερό.</p>

<p>&nbsp;&nbsp;ΙΩΝ<BR>
&nbsp;&nbsp;Ήλθε στον τόπο αυτό να ιδή, ή μάντεμα να πάρη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Από τον Φοίβο κι' απ' αυτόν να πάρη ένα λόγο.</p>

<p>&nbsp;&nbsp;ΙΩΝ<BR>
&nbsp;&nbsp;Για τους καρπούς ήλθε της γης ή για παιδί να μάθη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πολύν καιρό ζούμε μαζύ χωρίς παιδί κανένα.</p>

<p>&nbsp;&nbsp;ΙΩΝ<BR>
&nbsp;&nbsp;Ποτέ δεν γέννησες εσύ, κι' άτεκνος είσαι πάντα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ο Φοίβος ξέρει μοναχά γιατί παιδί δεν έχω.</p>

<p>&nbsp;&nbsp;ΙΩΝ<BR>
&nbsp;&nbsp;Δύστυχη! μ' όλο που ευτυχείς, δεν είσαι ευτυχισμένη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ποιός είσαι, που μακάρισα τη μάννα που σ' εγέννησε;</p>

<p>&nbsp;&nbsp;ΙΩΝ<BR>
&nbsp;&nbsp;Λέγομαι δούλος του θεού και είμαι, ω γυναίκα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Η πόλις σ' αφιέρωσε, ή δούλο σ' αγοράσανε;</p>

<p>&nbsp;&nbsp;ΙΩΝ<BR>
&nbsp;&nbsp;Ετούτο ξέρω μοναχά: δουλεύω το Λοξία.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Όσο για 'μένα, αισθάνομαι συμπάθεια σε σένα.</p>

<p>&nbsp;&nbsp;ΙΩΝ<BR>
&nbsp;&nbsp;Ίσως γιατί δεν γνώρισα και μάννα και πατέρα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μένεις σε τούτο το ναό, ή κατοικείς σε σπίτι;</p>

<p>&nbsp;&nbsp;ΙΩΝ<BR>
&nbsp;&nbsp;Δικός μου είν' όλος ο ναός κι' όπου νυστάζω πέφτω. . .</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σε φέρανε μικρό παιδί, ή νέος έχεις έλθη;</p>

<p>&nbsp;&nbsp;ΙΩΝ<BR>
&nbsp;&nbsp;Όσοι θαρρούν πως ξέρουνε, λένε παιδί πως ήλθα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κι' απ' της γυναίκες των Δελφών ποιά σ' έθρεψε με γάλα;</p>

<p>&nbsp;&nbsp;ΙΩΝ<BR>
&nbsp;&nbsp;Δεν ξέρω στήθος γυναικός· εκείνη μ' έχει θρέψη.</p>

<p>(Δεικνύει προς τα βάθος του Ναού).</p>

<p>
&nbsp;&nbsp;ΚΡΕΟΥΣΑ<BR>
&nbsp;&nbsp;Ποιά; στη δική μου συμφορά, ευρήκα κι' άλλες όμοιες!</p>

<p>&nbsp;&nbsp;ΙΩΝ<BR>
&nbsp;&nbsp;Του Φοίβου την προφήτισσα εγνώρισα για μάννα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και πώς λοιπόν ετράφηκες κ' έγινες τέτοιος άνδρας;</p>

<p>&nbsp;&nbsp;ΙΩΝ<BR>
&nbsp;&nbsp;Ετράφηκα με της τροφές που μού φέρναν οι ξένοι.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κ' η δύστυχη μητέρα σου σαν ποιά να ήταν τάχα;</p>

<p>&nbsp;&nbsp;ΙΩΝ<BR>
&nbsp;&nbsp;Κάποια γυναίκα που ‘σφαλε κ' εγέννησεν εμένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έχεις τα μέσα για να ζης; τριμμένα έχεις ρούχα.</p>

<p>&nbsp;&nbsp;ΙΩΝ<BR>
&nbsp;&nbsp;Φορώ τα ρούχα του θεού, 'δω πέρα που δουλεύω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και δεν εξέτασες ποτέ να μάθης τους γονειούς σου;</p>

<p>&nbsp;&nbsp;ΙΩΝ<BR>
&nbsp;&nbsp;Όχι· σημάδι γνωριμίας δεν μου τυχε κανένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αλλοίμονο!—<BR>
&nbsp;&nbsp;Κι' άλλη γυναίκα έπαθε τα ίδια με τη μάννα σου.</p>

<p>&nbsp;&nbsp;ΙΩΝ<BR>
&nbsp;&nbsp;Ποια είνε; πόσο θα χαρώ, αν με βοηθήσης να τη βρω!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Για 'κείνην ήλθα εγώ ιδώ, ο άνδρας μου πριν έλθη.</p>

<p>&nbsp;&nbsp;ΙΩΝ<BR>
&nbsp;&nbsp;Σαν τι γυρεύει; πες μου το να την υπηρετήσω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;θέλει ένα μάντεμα κρυφό να μάθη από το Φοίβο.</p>

<p>&nbsp;&nbsp;ΙΩΝ<BR>
&nbsp;&nbsp;Για πες μου συ, κ' εγώ μπορώ να σε βοηθήσω στάλλα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άκου λοιπόν το ιστορικό. . . μα ' ντρέπομαι να σου το ειπώ.</p>

<p>&nbsp;&nbsp;ΙΩΝ<BR>
&nbsp;&nbsp;Τότε δεν κάνεις τίποτε· γιατ' η ντροπή είν' οκνηρή.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έμεινε κάποια φίλη μου μητέρα με το Φοίβο.</p>

<p>&nbsp;&nbsp;ΙΩΝ<BR>
&nbsp;&nbsp;Μητέρα με το Φοίβο! μπα! μη λες το λόγο τούτο.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κι' απ' τον πατέρα της κρυφά είχε παιδί γεννήση.</p>

<p>&nbsp;&nbsp;ΙΩΝ<BR>
&nbsp;&nbsp;Αδύνατο· κάποιου θνητού αδίκημα έχει κρύψη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Όχι· την έπαθε σωστή τη συμφορά που λέει.</p>

<p>&nbsp;&nbsp;ΙΩΝ<BR>
&nbsp;&nbsp;Και ύστερα τι έκαμε, που το θεό εγνώρισε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έρριψε το παιδάκι της από το σπίτι μακρυά.</p>

<p>&nbsp;&nbsp;ΙΩΝ<BR>
&nbsp;&nbsp;Και το παιδί που έρριψε βλέπει το φως ακόμη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κανείς δεν ξέρει· τούτο νά, γυρεύω απ' το μαντείο.</p>

<p>&nbsp;&nbsp;ΙΩΝ<BR>
&nbsp;&nbsp;Κι' αν δεν υπάρχη το παιδί, με ποιόν εχάθη τρόπο;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Το δύστυχο! θεριά θαρρώ θα τόχουν σκοτωμένο.</p>

<p>&nbsp;&nbsp;ΙΩΝ<BR>
&nbsp;&nbsp;Υπάρχει κάποιο γνώρισμα για νάχη τέτοιο φόβο;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Επήγ' εκεί που το 'ριψε και δεν το ξαναβρήκε.</p>

<p>&nbsp;&nbsp;ΙΩΝ<BR>
&nbsp;&nbsp;Ευρήκε από το αίμα του σταλαγματιές στο χώμα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν βρήκε, λέει, κ' έψαξε πολλές φορές τον τόπο.</p>

<p>&nbsp;&nbsp;ΙΩΝ<BR>
&nbsp;&nbsp;Κι' απ' τον καιρό, που γίνηκαν αυτά, πέρασαν χρόνια;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αν ζούσε, θάχε σαν κι'εσέ την ίδιαν ηλικία.</p>

<p>&nbsp;&nbsp;ΙΩΝ<BR>
&nbsp;&nbsp;Α, ο θεός είν'άδικος, η μάννα του αθλία.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κατόπιν δεν εγέννησεν άλλο παιδί κ' εκείνη.</p>

<p>&nbsp;&nbsp;ΙΩΝ<BR>
&nbsp;&nbsp;Ποιος ξέρει αν ο Απόλλωνας κρυφά δεν τόχει πάρη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μόνος του νάχη την χαρά, αυτό δεν είνε δίκηο.</p>

<p>&nbsp;&nbsp;ΙΩΝ<BR>
&nbsp;&nbsp;Αλλοίμονον! ο πόνος μου ευρήκεν κι'άλλον όμοιο.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αποζητάς και συ, θαρρώ, τη μάννα σου τη δόλια.</p>

<p>&nbsp;&nbsp;ΙΩΝ<BR>
&nbsp;&nbsp;Μη μου θυμίζης θλιβερά, που θέλω να ξεχάσω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σωπαίνω· αλλά τελείωσε αυτό που σε ρωτούσα.</p>

<p>&nbsp;&nbsp;ΙΩΝ<BR>
&nbsp;&nbsp;Ξέρεις ποιό είνε θλιβερό περσότερο απ' όσα λες;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ότι κ' εκείνη η δύστυχη το ίδιο υποφέρει;</p>

<p>&nbsp;&nbsp;ΙΩΝ<BR>
&nbsp;&nbsp;Πώς θα ειπή τάχα ο θεός, ό,τι ήθελε να κρύψη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σαν κάθεται στον τρίποδα πούνε κοινός για όλους.</p>

<p>&nbsp;&nbsp;ΙΩΝ<BR>
&nbsp;&nbsp;Μη τα γυρεύης, άφησ'τα' φέρνει ντροπή το πράμα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αλλά κ' εκείνη που 'παθε, πονεί για αυτή την τύχη.</p>

<p>&nbsp;&nbsp;ΙΩΝ<BR>
&nbsp;&nbsp;Τέτοια μαντέματα, ναός δεν θα βρεθή να δώση·<BR>
&nbsp;&nbsp;γιατί στον ίδιο του ναό, ν' ακούση κατηγόρια<BR>
&nbsp;&nbsp;ο Φοίβος, με το δίκηο του σκληρά θα τιμωρήση<BR>
&nbsp;&nbsp;αυτόν που θα την πη. Γι' αυτό, γυναίκα, παραιτήσου·<BR>
&nbsp;&nbsp;δεν δίνει ο θεός χρησμό κατά του εαυτού του.<BR>
&nbsp;&nbsp;Ανοησία θάτανε να θέλουμ' από τους θεούς<BR>
&nbsp;&nbsp;να λένε, ό,τι δεν θέλουνε, πρόβατα θυσιάζοντας<BR>
&nbsp;&nbsp;μπρος στους βωμούς, ή βλέποντας το πέταγμα πουλιών.<BR>
&nbsp;&nbsp;Γιατί αν ζητάμε με τη βια, χωρίς να θέλουν οι θεοί,<BR>
&nbsp;&nbsp;ανώφελα θαν' τ αγαθά που θάβρουμε, ω γυναίκα,<BR>
&nbsp;&nbsp;κι ωφέλιμα σαν έρχωνται από τη θέλησί τους.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Πολλές για τους θνητούς η συμφορές,<BR>
&nbsp;&nbsp;κ' έχουνε μόνο στη μορφή διαφορά·<BR>
&nbsp;&nbsp;μόλις μπορεί ο άνθρωπος να ειπή<BR>
&nbsp;&nbsp;πως έγιν' ευτυχής για μια φορά!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Φοίβε! κ' εκεί όπως κ' εδώ το δίκηο δεν το δίνεις<BR>
&nbsp;&nbsp;για τη γυναίκα που μιλώ. . .</p>

<p>(Ανακόπτεται παρατηρούσα τον Ίωνα και τους χορούς:)</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κ' εδώ δεν είνε τώρα!<BR>
&nbsp;&nbsp;Το γυιό σου συ δεν έσωσες που 'πρεπε να τον σώσης,<BR>
&nbsp;&nbsp;ούτε στη μάννα που μιλεί· μόλο που μάντις είσαι,<BR>
&nbsp;&nbsp;τίποτε δεν μαντεύεις συ· τάφο να του σηκώση,<BR>
&nbsp;&nbsp;Αν ίσως και της πέθανε, αν ίσως ζη ακόμη<BR>
&nbsp;&nbsp;ας βγη και πάλι μια φορά στης μάννας του την όψι.<BR>
&nbsp;&nbsp;Κι' όμως αλλοιώς δεν γίνεται, αν ο θεός δεν θέλη<BR>
&nbsp;&nbsp;να μάθω αυτά που θέλω εγώ· μα βλέπω, ξένε, τώρα<BR>
&nbsp;&nbsp;ο σύζυγος μου ο ευγενής πως έρχεται εδώ πέρα,<BR>
&nbsp;&nbsp;ο Ξούθος, όπου άφησε του Τροφωνίου το άντρο.<BR>
&nbsp;&nbsp;Τα λόγια που είπαμε μαζύ στον άνδρα μου μην πης,<BR>
&nbsp;&nbsp;μήπως μου 'ρθή καμμιά ντροπή πούχω απ' αυτόν κρυφά·<BR>
&nbsp;&nbsp;σε πλειότερ' απ' ο,τ' είπαμε μην πάρη ο λόγος δρόμο,<BR>
&nbsp;&nbsp;γιατ' είνε πάντα δύσκολη η θέσι της γυναίκας<BR>
&nbsp;&nbsp;μπροστά στον άνδρα· κ' η κακές γυναίκες κ' η καλές<BR>
&nbsp;&nbsp;το ίδιο μέτρο έχουμε στο μίσος τους απάνω·<BR>
&nbsp;&nbsp;έ, έτσι γεννηθήκαμε, δυστυχισμένες όλες {2)!</p>

<p>&nbsp;&nbsp;** (Εισέρχεται ο Ξούθος).</p>

<h4 style="margin-top: 3em">ΣΚΗΝΗ Γ'.</h4>

<p>
<BR>
&nbsp;&nbsp;ΞΟΥΘΟΣ και οι ΑΝΩΤΕΡΩ</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Τον πρώτο μου χαιρετισμό προς το θεό τον στέλνω,<BR>
&nbsp;&nbsp;και ύστερα, γυναίκα μου, 'ς εσένα· μήπως τάχα<BR>
&nbsp;&nbsp;που άργησα τόσο πολύ, αισθάνθης στενοχώρια;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Α, όχι· ήλθες έγκαιρα για να μου την προλάβης.<BR>
&nbsp;&nbsp;Μα πες μου, τι μαντέματα απ' τον Τροφώνιο φέρνεις,<BR>
&nbsp;&nbsp;πώς θαποχτήσουμε παιδιά εμείς, και με ποιόν τρόπο;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Δεν μ' εύρεν άξιον ο θεός το μάντεμα να πάρω<BR>
&nbsp;&nbsp;και τούτο είπε μοναχά: στο σπίτι δεν θα πάμε<BR>
&nbsp;&nbsp;χωρίς παιδί κ' εγώ και συ απ' το μαντείο τούτο.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ας έχουμ' έλθη για καλό, του Φοίβου θεία μητέρα!<BR>
&nbsp;&nbsp;και δόσε να πετύχουμε από το γυιό σου τώρα,<BR>
&nbsp;&nbsp;όπως το είπε κι' ο χρησμός, μια τύχη πειό καλή.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Έτσι θα γίνη.</p>

<p>(Προς τον Ίωνα)</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;— Αλλά ποιος είν' ο προφήτης του θεού;</p>

<p>&nbsp;&nbsp;ΙΩΝ<BR>
&nbsp;&nbsp;Μόνο στα έξω είμ' εγώ· στα μέσα είνε άλλοι,<BR>
&nbsp;&nbsp;είνε οι πρώτοι των Δελφών, που κάθονται τριγύρω<BR>
&nbsp;&nbsp;στον τρίποδα το μαντικό, και βγαίνουν με τον κλήρο.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Καλά· όσα χρειάζονται να μάθω, τάχω μάθη·<BR>
&nbsp;&nbsp;πηγαίνω μέσα στο ναό· γιατί, καθώς ακούω,<BR>
&nbsp;&nbsp;άνοιξε στο ναό μπροστά χρηστήριο κοινό<BR>
&nbsp;&nbsp;για κάθε ξένο· και 'ς αυτή την ευτυχή τη μέρα,<BR>
&nbsp;&nbsp;θέλω κ' εγώ του Απόλλωνος το μάντεμα να πάρω.<BR>
&nbsp;&nbsp;Και συ, γυναίκα, στους βωμούς κοντά, κλωνάρια δάφνης<BR>
&nbsp;&nbsp;παίρνοντας, παρακάλεσε, για ν' αποχτήσουμε παιδί,<BR>
&nbsp;&nbsp;ναν' οι χρησμοί καλόμοιροι, που απ' το ναό θα φέρω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Θα κάμω, ναι, θα κάμω αυτό·</p>

<p>(Ο Ξούθος εισέρχεται εις τον ναόν).</p>

<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κι' αν ο Λοξίας θέλη<BR>
&nbsp;&nbsp;στην αμαρτία την παληά διόρθωσι να δώση,<BR>
&nbsp;&nbsp;βέβαια φίλος δεν θα ειπή πως έγινε για μένα,<BR>
&nbsp;&nbsp;μα, με το νάνε πια θεός, θα τη δεχθώ τη χάρι.</p>

<p>(Γονυπετεί προ των προπυλαίων και προσεύχεται). (**)</p>

<p>&nbsp;&nbsp;ΙΩΝ (καθ' εαυτόν:)<BR>
&nbsp;&nbsp;Με λόγια πλάγια και κρυφά γιατί ετούτ' η ξένη,<BR>
&nbsp;&nbsp;κατηγοράει το θεό; για φιλενάδα τάχα<BR>
&nbsp;&nbsp;ζητεί να πάρη το χρησμό, ή μήπως και μας κρύβη<BR>
&nbsp;&nbsp;κάτι που πρέπει ναν κρυφό;. . . Μα για του Ερεχθέως<BR>
&nbsp;&nbsp;την κόρη, τι με μέλει εμέ; τι σχέσι έχει μ' εμένα;. . .<BR>
&nbsp;&nbsp;Ας τον ραντίσω το ναό με το χρυσό ταγγείο.</p>

<p>(Λαμβάνει χρυσούν δοχείον και καταβρέχει. Μετά στιγμήν σταματά και<BR>
σκέπτεται).</p>

<p>&nbsp;&nbsp;Μα ο Φοίβος θέλει επίπληξι μ' αυτά που πάει και κάνει!<BR>
&nbsp;&nbsp;Πιάνει της κόρες με τη βια κ' ύστερα της προδίνει,<BR>
&nbsp;&nbsp;κι' όσα παιδιά κλεφτογεννά ταφίνει και πεθαίνουν!</p>

<p>(ωσεί αποτεινόμενος προς τον ουρανόν:)</p>

<p>&nbsp;&nbsp;Δεν είνε πράματα για σε και με το νάχης δύναμι<BR>
&nbsp;&nbsp;φρόντιζε νάχης κι' αρετή· γιατί όποιος γεννηθή κακός<BR>
&nbsp;&nbsp;απ' τους θνητούς, πάντα οι θεοί του δίνουν τιμωρίες.<BR>
&nbsp;&nbsp;Και είνε δίκηο τάχα, σεις, που δώσατε τους νόμους<BR>
&nbsp;&nbsp;εις τους θνητούς, να πέφτετε οι ίδιοι 'ς ανομίες;<BR>
&nbsp;&nbsp;Γιατί, —δεν είν' αληθινό, αλλά το φέρνει ο λόγος, —<BR>
&nbsp;&nbsp;γιατί αν τιμωρήσετε ανθρώπους, όταν κάνουν<BR>
&nbsp;&nbsp;με βια τους γάμους των, και συ, κι' ο Ποσειδών, κι' ο ίδιος<BR>
&nbsp;&nbsp;ο Ζευς, πουν' άρχων τουρανού, το κάθε αδίκημά σας<BR>
&nbsp;&nbsp;αν πληρωθή, ε, γρήγορα θαδειάσουν οι ναοί σας.<BR>
&nbsp;&nbsp;Να βάζετε την ηδονή πειό πρώτ' απ' τη σοφία,<BR>
&nbsp;&nbsp;είν' έγκλημα· και δίκηο πειά δεν είνε, τους ανθρώπους<BR>
&nbsp;&nbsp;κακούς να λέμε, σαν αυτοί μιμούνται τους θεούς των!. . .</p>

<p>(Εξέρχεται καταβρέχων).</p>

<h4 style="margin-top: 3em">ΣΚΗΝΗ Δ'.</h4>

<p>
<BR>
ΧΟΡΟΣ ΘΕΡΑΠΑΙΝΩΝ (προσευχόμενος){3).</p>

<p>&nbsp;&nbsp;(Α' ΗΜΙΧΟΡΙΟΝ)<BR>
&nbsp;&nbsp;Σένα, που δεν ένοιωσες μέσ' στα σωθικά σου<BR>
&nbsp;&nbsp;κάθε πόνο φοβερό, όπου φέρν' η γέννα,<BR>
&nbsp;&nbsp;σένα, που απ' την κεφαλή του Διός ξεγέννησε<BR>
&nbsp;&nbsp;ο Τιτάνας Προμηθεύς, Αθηνά παρθένα! —-<BR>
&nbsp;&nbsp;στης Πυθίας τον ναόν, ω μακάρια Νίκη,<BR>
&nbsp;&nbsp;εδώ πέρα πέταξε με γοργό φτερό,<BR>
&nbsp;&nbsp;από τα Ολύμπια τα χρυσά παλάτια<BR>
&nbsp;&nbsp;εις τον ομφαλό της γης, —όπου με χορό<BR>
&nbsp;&nbsp;τριγυρίζει ο Τρίποδας στην εστία κάτου.<BR>
&nbsp;&nbsp;οπού της μαντείες της δίνει της κρυφές. —<BR>
&nbsp;&nbsp;Συ, κ' η κόρη της Λητούς, δύο θεές παρθένες,<BR>
&nbsp;&nbsp;και σεμνές του Απόλλωνος δύο αδελφές.</p>

<p>&nbsp;&nbsp;(Β'. ΗΜΙΧΟΡΙΟΝ)<BR>
&nbsp;&nbsp;Του Ερεχθέως το παληό το γένος,<BR>
&nbsp;&nbsp;μαντέματα να πάρη καθαρά,<BR>
&nbsp;&nbsp;παρακαλέστε σεις, και να ξανάρθη<BR>
&nbsp;&nbsp;η γονιμότης πούχε μια φορά.<BR>
&nbsp;&nbsp;Αιτία είνε ακλόνητη ευτυχίας<BR>
&nbsp;&nbsp;μεγάλης, όταν λάμπουνε μια μέρα<BR>
&nbsp;&nbsp;νέα παιδιά στο σπίτι, για ν' αφήσουν<BR>
&nbsp;&nbsp;'ς άλλα παιδιά τα πλούτη του πατέρα.<BR>
&nbsp;&nbsp;Είν' τα παιδιά στη δυστυχία δύναμι,<BR>
&nbsp;&nbsp;στην ευτυχία είνε χαράς πηγή,<BR>
&nbsp;&nbsp;και με τα όπλα δύναμι σωτήρια<BR>
&nbsp;&nbsp;εις της πατρίδος φέρνουνε τη γη.<BR>
&nbsp;&nbsp;Πειό πρώτ' απ' τα παλάτια κι' απ' τον πλούτο<BR>
&nbsp;&nbsp;τα προτιμώ τα φρόνημα ταγέρια·<BR>
&nbsp;&nbsp;εγώ χωρίς παιδιά μισώ το βίο,<BR>
&nbsp;&nbsp;κι' όποιος τον θέλει, νάχη κατηγόρια.<BR>
&nbsp;&nbsp;Ας κάνω εγώ παιδιά, παιδιά καλά,<BR>
&nbsp;&nbsp;κι' ας λείψουνε τα πλούτη τα πολλά.</p>

<p>&nbsp;&nbsp;(Α'. ΗΜΙΧΟΡΙΟΝ)<BR>
&nbsp;&nbsp;Ω συ, του Πανός ναέ, και γειτονικέ<BR>
&nbsp;&nbsp;βράχε, πούσαι στης Μακράς τη σπηληά κοντά,<BR>
&nbsp;&nbsp;πούρχονται η τρίδυμες της Aγραύλου κόρες<BR>
&nbsp;&nbsp;στης Παλλάδος Αθηνάς τους ναούς μπροστά,<BR>
&nbsp;&nbsp;και σε μέρη χλοερά, και πηδούν, στους ύμνους<BR>
&nbsp;&nbsp;που αφίνουν ελαφρές των αυλών λαλιές,<BR>
&nbsp;&nbsp;όταν συ, ω θεέ Πάν, παίζεις με συρίγματα<BR>
&nbsp;&nbsp;τους δικούς σου τους αυλούς μέσα στης σπηληές —<BR>
&nbsp;&nbsp;εκεί κάτω στη σπηληά, όπου μια παρθένα,<BR>
&nbsp;&nbsp;γέννα με το Φοίβο κάνοντας κρυφή,<BR>
&nbsp;&nbsp;το παιδί της, σαν ντροπή πικραμένου γάμου,<BR>
&nbsp;&nbsp;ματωμένη τώρριξε στα πουλιά τροφή.<BR>
&nbsp;&nbsp;Ούτε ιστορήθηκε σε υφαντήν εικόνα,<BR>
&nbsp;&nbsp;ούτε λόγος στάθηκε, πως ποτέ η ζωή<BR>
&nbsp;&nbsp;ευτυχής εγίνηκε των παιδιών, που ως τώρα<BR>
&nbsp;&nbsp;στους θνητούς οι αθάνατοι τα 'δοσαν θεοί.</p>

<p>(Εισέρχεται ο Ίων).</p>

<h4 style="margin-top: 3em">ΣΚΗΝΗ Ε'.</h4>

<p>
<BR>
ΙΩΝ — ΧΟΡΟΣ ΘΕΡΑΠΑΙΝΩΝ και μετά μικρόν ΞΟΥΘΟΣ.</p>

<p>&nbsp;&nbsp;ΙΩΝ<BR>
&nbsp;&nbsp;Γυναίκες σεις θεράπαινες, όπου εδώ φυλάτε,<BR>
&nbsp;&nbsp;μπροστά στης σκάλες του ναού της μοσχομυρισμένες,<BR>
&nbsp;&nbsp;και νάρθη ο αφέντης σας προσμένετε, — ο Ξούθος<BR>
&nbsp;&nbsp;τον άφησε τον Τρίποδα και των χρησμών τον τόπο,<BR>
&nbsp;&nbsp;ή έχει μείνη στο ναό, κι' ακόμα μολογάει<BR>
&nbsp;&nbsp;την ακληριά του;</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ξένε μου, ο Ξούθος είν' ακόμα<BR>
&nbsp;&nbsp;μέσ' στον ναό· δεν πέρασε τον τόπο αυτόν να βγη·<BR>
&nbsp;&nbsp;μα στάσου, κρότον άκουσα. . .. η πύλες σαν ν' ανοίγουν<BR>
&nbsp;&nbsp;κάποιος να βγη. . .. Νά, κύτταξε, που ο αφέντης βγαίνει.</p>

<p>(Εξέρχεται ο Ξούθος από τον Ναόν).</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Χαίρε, παιδί μου· ναν' αυτός πρώτος μου λόγος πρέπει.</p>

<p>&nbsp;&nbsp;ΙΩΝ<BR>
&nbsp;&nbsp;Εγώ χαρούμενος, και συ σοφός, έτσι κ' οι δυο μας<BR>
&nbsp;&nbsp;ευτυχισμένοι θα' μαστε.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Δόσε μου να φιλήσω<BR>
&nbsp;&nbsp;το χέρι σου, και το κορμί στην αγκαλιά να σφίξω.</p>

<p>(Προσπαθεί να εναγκαλιασθή τον Ίωνα).</p>

<p>&nbsp;&nbsp;ΙΩΝ(έκπληκτος).<BR>
&nbsp;&nbsp;Είσαι καλά, ή χάλασε κάποιος θεός το νου σου;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Είμαι τρελλός; που εύρηκα και θέλω να φιλήσω<BR>
&nbsp;&nbsp;ό,τι αγαπούσα πειό πολύ;</p>

<p>(Προσπαθεί να τον εναγκαλισθή).</p>

<p>&nbsp;&nbsp;ΙΩΝ</p>

<p>(Προφυλάσσων τον επί της κεφαλής του στέφανον).</p>

<p>&nbsp;&nbsp;Στάσου, μήπως εγγίζοντας το ιερό στεφάνι<BR>
&nbsp;&nbsp;το σπάσης.</p>

<p>&nbsp;&nbsp;ΞΟΥΘΟΣ (επιμένων).<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Θέλω μοναχά να σ' αγκαλιάσω, κι όχι<BR>
&nbsp;&nbsp;να σου το πάρω· εύρηκα εκείνο που αγαπούσα.</p>

<p>&nbsp;&nbsp;ΙΩΝ (αμυνόμενος).<BR>
&nbsp;&nbsp;Μ' αφίνεις, ή το τόξο μου θα πάρω, να τρυπήσω<BR>
&nbsp;&nbsp;τα στήθια σου.</p>

<p>&nbsp;&nbsp;ΞΟΥΘΟΣ.<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Γιατί λοιπόν μου φεύγεις, αφού βρίσκεις<BR>
&nbsp;&nbsp;εκείνο που αγαπάς και συ;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εγώ δεν αγαπάω<BR>
&nbsp;&nbsp;τους ξένους τους μανιακούς και τους ξεμυαλισμένους.</p>

<p>(Αναλαμβάνει μετά σπουδής το τόξον).</p>

<p>
&nbsp;&nbsp;ΞΟΥΘΟΣ<BR>
&nbsp;&nbsp;Και σκότωσε και κάψε με· μα ξέρε: αν με σκοτώσης,<BR>
&nbsp;&nbsp;θα γίνης του πατέρα σου φονηάς.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εσύ πατέρας<BR>
&nbsp;&nbsp;δικός μου! είνε να γελώ μ' αυτά που ακούν ταυτιά μου.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Όχι· μ' αυτά που θα σου είπω, καλά θα καταλάβης.</p>

<p>&nbsp;&nbsp;ΙΩΝ<BR>
&nbsp;&nbsp;Τι θα μου ειπής;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πατέρας σου πως είμαι και συ γυιός μου.</p>

<p>&nbsp;&nbsp;ΙΩΝ<BR>
&nbsp;&nbsp;Ποιός είπε τούτο;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Το είπε αυτός, που σ'έθρεψεν εσένα,<BR>
&nbsp;&nbsp;ενώ δικός μου ήσουνα· το είπεν ο Λοξίας.</p>

<p>&nbsp;&nbsp;ΙΩΝ<BR>
&nbsp;&nbsp;Δεν έχεις άλλο μάρτυρα από τον εαυτό σου</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Το λέω, αφού τώμαθα από του Λοξία τους χρησμούς.</p>

<p>&nbsp;&nbsp;ΙΩΝ<BR>
&nbsp;&nbsp;Ακούοντας λόγια στρυφνά έκαμες λάθος.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Τάχα<BR>
&nbsp;&nbsp;λόγια σωστά δεν άκουσα;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κι' ο Φοίβος τι σου είπε;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Πως όποιον απαντήσω εγώ. . .</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πού θα τον απαντήσης;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Την ώρα που απ' του θεού θα βγαίνω το ναό.</p>

<p>&nbsp;&nbsp;ΙΩΝ<BR>
&nbsp;&nbsp;Τί θαν' εκείνος που θα βρης;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εκείνος θαν' ο γυιός μου.</p>

<p>&nbsp;&nbsp;ΙΩΝ<BR>
&nbsp;&nbsp;Πώς; γεννημένος από σε; ή γυιός θετός θα γίνη;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Θετός, δοσμένος κι' από εμέ.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Και πρώτα-πρώτα εμένα<BR>
&nbsp;&nbsp;βγαίνοντας συναπάντησες;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Παιδί μου, κανέν' άλλον.</p>

<p>&nbsp;&nbsp;ΙΩΝ<BR>
&nbsp;&nbsp;Και τούτ' η τύχη από πού;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ιδία μας βρήκε τύχη.</p>

<p>&nbsp;&nbsp;ΙΩΝ<BR>
&nbsp;&nbsp;Ποιά μάννα μ' έδωκε 'ς εσέ;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Να σου το ειπώ δεν ξέρω.</p>

<p>&nbsp;&nbsp;ΙΩΝ<BR>
&nbsp;&nbsp;Ούτε ο Φοίβος το είπε αυτό;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Απ' την πολλή χαρά μου<BR>
&nbsp;&nbsp;δεν τον ερώτησα.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Και πώς; από τη γη γεννήθηκα;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Το χώμα δεν γεννά παιδιά;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πώς είμ' εγώ δικός σου;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Δεν ξέρω. Τον θεόν γι' αυτό θα τον ρωτήσω πάλι.</p>

<p>&nbsp;&nbsp;ΙΩΝ<BR>
&nbsp;&nbsp;Ας πούμε γι' άλλα πράματα.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αυτά είνε τα πειό καλά,<BR>
&nbsp;&nbsp;παιδί μου.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Σε παράνομο μην τύχη κ' ήλθες γάμο;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Ε, πάντα ο νηός είνε τρελλός.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πριν πάρης του Ερεχθέως<BR>
&nbsp;&nbsp;την κόρη;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Πριν, όχι ύστερα</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Λοιπόν μ' έχεις γεννήση<BR>
&nbsp;&nbsp;προτήτερ' απ' το γάμο σου;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Τα χρόνια συμφωνούνε<BR>
&nbsp;&nbsp;και με την ηλικία σου.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πώς βρέθηκα δω πέρα;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;'Σ αυτό δεν ξέρω τι να ειπώ;</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πώς πήρα τόσο δρόμο;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Παραξενεύομαι κ' εγώ.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Μην τύχη στης Πυθίας<BR>
&nbsp;&nbsp;κ' ήλθες το βράχο πειο μπροστά;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εις της γιορτές του Βάκχου.</p>

<p>&nbsp;&nbsp;ΙΩΝ<BR>
&nbsp;&nbsp;Σε τίνος σπίτι έμεινες;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;'Σ εκείνον που με γνώρισε<BR>
&nbsp;&nbsp;με τα κορίτσια των Δελφών.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εις τα μυστήριά τους,<BR>
&nbsp;&nbsp;ή θέλεις για να ειπής κι' αλλού;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Εις των Μαινάδων τη γιορτή.</p>

<p>&nbsp;&nbsp;ΙΩΝ<BR>
&nbsp;&nbsp;Είχες σωστή τη' γνώσι σου, ή μεθυσμένος ήσουν;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Επαραδόθηκα μ' αυτές στης ηδονές του Βάκχου.</p>

<p>&nbsp;&nbsp;ΙΩΝ<BR>
&nbsp;&nbsp;Τότε με γέννησες εμέ.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Και σ' εύρε η τύχη, γυιέ μου.</p>

<p>&nbsp;&nbsp;ΙΩΝ<BR>
&nbsp;&nbsp;Πώς ήλθα στο ναό αυτό;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Θα σ' άφησεν η κόρη.<BR>
&nbsp;&nbsp;ΙΩΝ<BR>
&nbsp;&nbsp;Δούλος για αυτό δεν έγινα.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Τώρα λοιπόν, παιδί μου<BR>
&nbsp;&nbsp;δέξου με για πατέρα σου.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Δεν πρέπει ν' απιστήσω<BR>
&nbsp;&nbsp;στο λόγο που είπεν ο θεός.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Πολύ καλά το εσκέφθης.</p>

<p>&nbsp;&nbsp;ΙΩΝ<BR>
&nbsp;&nbsp;Τι άλλο ήθελα απ' αυτό;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Το πράμα τώρα βλέπεις<BR>
&nbsp;&nbsp;όπως σου πρέπει να το ιδής.</p>

<p>&nbsp;&nbsp;ΙΩΝ<BR>
&nbsp;&nbsp;Να ήμ' εγώ παιδί αυτού, που είνε γόνος του Διός!</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Αυτό για σένα ήτανε.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Και θα μπορέσω τάχα<BR>
&nbsp;&nbsp;εκείνους που μ' εγέννησαν στην αγκαλιά να σφίξω;</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Αν δώσης πίστι στο θεό.</p>

<p>&nbsp;&nbsp;ΙΩΝ (εναγκαλιζόμενος τον Ξούθον)<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Χαίρε λοιπόν, πατέρα!</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Αυτός ο λόγος που άκουσα τι ευχάριστος που είνε!</p>

<p>&nbsp;&nbsp;ΙΩΝ<BR>
&nbsp;&nbsp;Όπως κ' η μέρα η σημερινή. . .</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Την ευτυχία μου δίνει</p>

<p>&nbsp;&nbsp;ΙΩΝ<BR>
&nbsp;&nbsp;Αγαπητή μητέρα μου! πότε θα ιδώ κ' εσένα;<BR>
&nbsp;&nbsp;τώρα ποθώ για να σε ιδώ περσότερο από πρώτα.<BR>
&nbsp;&nbsp;μα τι να κάνω τώρα πεια, αν ήσαι πεθαμένη!</p>

<p>&nbsp;&nbsp;ΧΟΡΟΣ<BR>
&nbsp;&nbsp;Η χαρά του σπιτιού, που δουλεύουμε<BR>
&nbsp;&nbsp;και για μας είνε τώρα χαρά.<BR>
&nbsp;&nbsp;Μα πως ήθελα μέσ' στου Ερεχθέως<BR>
&nbsp;&nbsp;τα παλάτια να ζη ευτυχισμένη<BR>
&nbsp;&nbsp;με δικά της παιδιά κ' η κυρά.</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Παιδί μου, για να σ' εύρω εγώ, ήτανε δίκηα η κρίσι<BR>
&nbsp;&nbsp;που έκαν' ο θεός, και συ μ' εμέ συναπαντήθης,<BR>
&nbsp;&nbsp;και βρήκες τον πατέρα σου, που πρώτα δεν τον ήξερες.<BR>
&nbsp;&nbsp;Ό,τι εγύρευες και συ, αυτό κ'εγώ ποθούσα:<BR>
&nbsp;&nbsp;να βρούμε τη μητέρα σου που σ' έδωκε'ς εμένα,<BR>
&nbsp;&nbsp;ας μπιστευθούμε στον καιρό, κ' ίσως κι' αυτή τη βρούμε.<BR>
&nbsp;&nbsp;Άφησε τώρα το ναό και τη δουλειά που κάνεις<BR>
&nbsp;&nbsp;και, όπως ο πατέρας σου ποθεί, εις την Αθήνα<BR>
&nbsp;&nbsp;έλα να πάμε, γιατί εκεί χαρά σε περιμένει,<BR>
&nbsp;&nbsp;πλούτος πολύς, και μ' όλ' αυτά το σκήπτρο του γονειού σου<BR>
&nbsp;&nbsp;Κανείς ποτέ δεν θα σε ειπή πως άνομα εγεννήθης,<BR>
&nbsp;&nbsp;ούτε φτωχός· μα θα' χης συ κ' ευγένεια και πλούτη.</p>

<p>(Ο Ίων καταβιβάζει την κεφαλήν και σιωπά).</p>

<p>&nbsp;&nbsp;Σωπαίνεις; Μα γιατί στη γη τα μάτια χαμηλώνεις<BR>
&nbsp;&nbsp;και μπαίνεις σε συλλογισμούς, και τη χαρά, που πήρεν<BR>
&nbsp;&nbsp;ως τώρα ο πατέρας σου, σε λύπη τη γυρίζεις;</p>

<p>&nbsp;&nbsp;ΙΩΝ<BR>
&nbsp;&nbsp;Τα πράματα δεν έχουνε ποτέ την ίδιαν όψι,<BR>
&nbsp;&nbsp;όταν τα βλέπης μακρυά, κι' όταν κοντοζυγώνουν.<BR>
&nbsp;&nbsp;Κι' όσο για τη συνάντησι, πολλή χαρά μου φέρνει,<BR>
&nbsp;&nbsp;που βρήκα σε, πατέρα μου. Μ' άκουσε αυτό που ξέρω:<BR>
&nbsp;&nbsp;Λέγουν ότι στην ένδοξη Αθήνα είνε ντόπιες<BR>
&nbsp;&nbsp;και όχι ξένες η γενειές, και δυο κακά θα μ' εύρουν!<BR>
&nbsp;&nbsp;ξένος θαν' ο πατέρας μου και νόθος θαμ 'εγώ.<BR>
&nbsp;&nbsp;Έχοντας τούτη τη ντροπή, αδύνατος θα μείνω,<BR>
&nbsp;&nbsp;και θα με λένε τίποτα, χωρίς καμμιάν αξία.<BR>
&nbsp;&nbsp;Μα κι αν θελήσω μια φορά στην πόλι πρώτος να φανώ,<BR>
&nbsp;&nbsp;όλ' οι κατώτεροι από εμέ θα με μισήσουν, όλοι,<BR>
&nbsp;&nbsp;γιατ' ό,τι νοιώθουν πειο τρανό, πολλή τους φέρνει λύπη.<BR>
&nbsp;&nbsp;Μα κ' οι πολίτες οι καλοί, που γνώσι μπορεί νάχουν,<BR>
&nbsp;&nbsp;και όμως από την αρχή γυρεύουνε ν' απέχουν,<BR>
&nbsp;&nbsp;μαζύ μου θα γελάσουνε, και θα με ειπούν τρελλό,<BR>
&nbsp;&nbsp;που σε μια πόλι ανήσυχη, γεμάτην από φόβους,<BR>
&nbsp;&nbsp;εγώ την ησυχία μου δεν είχα προτιμήση.<BR>
&nbsp;&nbsp;Μαζύ με το αξίωμα, πρέπει να φυλαχθώ<BR>
&nbsp;&nbsp;απ' τον καθένα ισχυρό πούχει στο λόγο δύναμι·<BR>
&nbsp;&nbsp;γιατί αυτά, πατέρα μου, στους άρχοντες συμβαίνουν:<BR>
&nbsp;&nbsp;όπου εκείνοι έχουνε αξίωμα στης πόλεις,<BR>
&nbsp;&nbsp;μεγάλο βρίσκουν πόλεμον από τους αντιζήλους.<BR>
&nbsp;&nbsp;Όταν λοιπόν θα 'ρθώ εγώ σε ξένο σπίτι, ξένος,<BR>
&nbsp;&nbsp;που κ' η γυναίκα είν' άτεκνη, όπου της ίδιες λύπες<BR>
&nbsp;&nbsp;είχε κι' αυτή προτήτερα με σένα δοκιμάση,<BR>
&nbsp;&nbsp;βαρειά θα φέρνη πάντοτε την τύχη τη δική σου<BR>
&nbsp;&nbsp;μπροστά στην ατυχία της, που συ παιδί ευρήκες.<BR>
&nbsp;&nbsp;Πώς τάχα με το δίκηο της δεν θα μισήση εμένα,<BR>
&nbsp;&nbsp;όταν εγώ θα βρίσκωμαι στα πόδια σου μπροστά,<BR>
&nbsp;&nbsp;κ' εκείνη, όντας άτεκνη, καταφαρμακωμένη<BR>
&nbsp;&nbsp;θα βλέπη την αγάπη σου 'ς εμένα; Όπου τότε,<BR>
&nbsp;&nbsp;ή θα μ' αφήσης έρημον να την ευχαριστήσης,<BR>
&nbsp;&nbsp;ή θα κρατής για χάρι μου σε ταραχή το σπίτι.<BR>
&nbsp;&nbsp;Πόσες σφαγές δεν κάμανε, και πόσα φαρμακώματα<BR>
&nbsp;&nbsp;στους άνδρες η γυναίκες τους, για την καταστροφή τους!<BR>
&nbsp;&nbsp;Λυπάμαι τη γυναίκα σου που άκληρη γερνάει·<BR>
&nbsp;&nbsp;δεν ήταν άξια να πονή χωρίς παιδιά, που είνε<BR>
&nbsp;&nbsp;από γενειά τόσο λαμπρή· άδικα μου παινεύεις<BR>
&nbsp;&nbsp;της βασιλείας ταγαθά, πούνε γλυκειά στην όψι,<BR>
&nbsp;&nbsp;μα μέσ' στο σπίτι θλιβερή· ποιος είν' ευτυχισμένος<BR>
&nbsp;&nbsp;κι' αφρόντιστος, όταν περνά με φόβους τη ζωή του<BR>
&nbsp;&nbsp;και δυσπιστίες; ήθελα να ήμ' ευτυχισμένος<BR>
&nbsp;&nbsp;απλός πολίτης πειο καλά, παρά να βασιλεύω,<BR>
&nbsp;&nbsp;και νάχω πάντα τους κακούς για φίλους μου τριγύρω,<BR>
&nbsp;&nbsp;και τους καλούς να τους μισώ, και φόβο να τους έχω<BR>
&nbsp;&nbsp;μη με σκοτώσουν. Ίσως πης πως το χρυσάφι τον νικά<BR>
&nbsp;&nbsp;τον κάθε φόβο, και γλυκό πως είνε πράμα ο πλούτος·<BR>
&nbsp;&nbsp;μα δεν μ' αρέσει ν' αγροικώ στ'αυτιά μου κατηγόριες,<BR>
&nbsp;&nbsp;κ' εγώ τον πλούτο να κρατώ, ούτε και λύπες νάχω·<BR>
&nbsp;&nbsp;μ' αρέσει μέτρια ζωή, που λύπες να μην έχη·<BR>
&nbsp;&nbsp;ποιες ευτυχίες έχω εδώ, πατέρα μου, άκουσε τες:<BR>
&nbsp;&nbsp;πρώτα την ησυχία μου που οι άνθρωποι τη θέλουν·<BR>
&nbsp;&nbsp;λίγες φροντίδες, και κακός ποτέ κανείς δεν ήρθε<BR>
&nbsp;&nbsp;να με ταράξη· κι' ούτε αυτή την αηδία αισθάνομαι<BR>
&nbsp;&nbsp;να σταματώ το βήμα μου μπρος στους κακούς ανθρώπους·<BR>
&nbsp;&nbsp;κάνοντας στους θεούς ευχές, ή με θνητούς μιλώντας,<BR>
&nbsp;&nbsp;υπηρετώ τους ευτυχείς κι' όχι τους λυπημένους·<BR>
&nbsp;&nbsp;και όταν τούτοι φεύγουνε, εκείθε φθάνουν άλλοι<BR>
&nbsp;&nbsp;που με καινούργιους να μιλώ ευχαριστούμαι πάντα·<BR>
&nbsp;&nbsp;κι' αυτό που πρέπει ο άνθρωπος, και όταν δεν το θέλη<BR>
&nbsp;&nbsp;να τόχη, πούνε σύμφωνο και με τη φύσι,—ο νόμος,—<BR>
&nbsp;&nbsp;δίκαιον πάντα με κρατεί 'μπρος στου θεού τα μάτια·<BR>
&nbsp;&nbsp;αυτά συλλογιζόμενος, θαρρώ πως είνε πειο καλά<BR>
&nbsp;&nbsp;ετούτα εδώ, απ' όσα εκεί έχετε σεις, πατέρα.<BR>
&nbsp;&nbsp;Για εμέ τον ίδιον αγαπώ να ζω, και άφησέ με·<BR>
&nbsp;&nbsp;ευτυχισμένος είν κι' αυτός που για μεγάλα χαίρεται,<BR>
&nbsp;&nbsp;ευτυχισμένος είν' κι' αυτός που τα μικρά του φθάνουν.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Καλά τα είπες, αν μ' αυτά εκείνοι που αγαπώ εγώ<BR>
&nbsp;&nbsp;θα τύχη από τα λόγια σου να βγουν ευτυχισμένοι·</p>

<p>&nbsp;&nbsp;ΞΟΥΘΟΣ<BR>
&nbsp;&nbsp;Άφησε συ τα λόγια αυτά και μάθε να ευτυχήσης·<BR>
&nbsp;&nbsp;θέλω, τώρα που σ' εύρηκα, να κάμω ένα τραπέζι,<BR>
&nbsp;&nbsp;παιδί μου, κι' όσες μια φορά, την ώρα που εγεννήθης,<BR>
&nbsp;&nbsp;θυσίες δεν εκάναμε, να γίνουν όλες τώρα.<BR>
&nbsp;&nbsp;Σε προσκαλώ για ξένο μου σε φιλικό τραπέζι<BR>
&nbsp;&nbsp;στο σπίτι μου, θάρθης μαζύ μ' εμένα στην Αθήνα,<BR>
&nbsp;&nbsp;τάχα σαν νάσαι θεατής, κι όχι παιδί δικό μου·<BR>
&nbsp;&nbsp;γιατί δεν θέλω, ευτυχής εγώ, τη σύζυγό μου,<BR>
&nbsp;&nbsp;που είν ως τώρα άτεκνη, σε λύπες να την ρίξω.<BR>
&nbsp;&nbsp;Κι' όταν περάση ο καιρός, θα σε παρουσιάσω<BR>
&nbsp;&nbsp;'ς αυτήν, όπου της χώρας μου το σκήπτρο θα σου δώσω.<BR>
&nbsp;&nbsp;Ίωνα τώρα σε καλώ, στην τύχη σου όπως πρέπει,<BR>
&nbsp;&nbsp;σαν μόλις βγήκα απ' το ναό, εσένα πρωτοβρήκα.<BR>
&nbsp;&nbsp;Τώρα τους φίλους κάλεσε, και πες τους, στη θυσία<BR>
&nbsp;&nbsp;νάρθουνε μ' ευχαρίστησι, προτού αφήσης τους Δελφούς. . .<BR>
&nbsp;&nbsp;— Και σεις, ώ δούλες, σιωπή κρατείτε, κι' όσα ακούσατε<BR>
&nbsp;&nbsp;αν 'πήτε στη γυναίκα μου, το θάνατο θα βρήτε.</p>

<p>&nbsp;&nbsp;ΙΩΝ<BR>
&nbsp;&nbsp;Πηγαίνω· μ' απ' την τύχη μου ακόμα λείπει κάτι:<BR>
&nbsp;&nbsp;εκείνην που μ' εγέννησεν, αν δεν ευρώ, πατέρα,<BR>
&nbsp;&nbsp;θαν' η ζωή μου άχαρη· κι' αν πρέπει μια ευχή<BR>
&nbsp;&nbsp;να κάνω, θάνε η μάννα μου να είνε απ' την Αθήνα,<BR>
&nbsp;&nbsp;νάχω τουλάχιστο απ' αυτή το θάρρος του πολίτη·<BR>
&nbsp;&nbsp;γιατί όποιος κι'αν βρεθή ποτέ σε ξένη πόλι ξένος,<BR>
&nbsp;&nbsp;όσο κι'αν γίνη νόμιμος πολίτης, πάντα μένει<BR>
&nbsp;&nbsp;δούλος στη γλώσσα και ποτέ δεν πρέπει να μιλή.</p>

<p>(Εξέρχονται).</p>

<h4 style="margin-top: 3em">ΣΚΗΝΗ ς'.</h4>

<p>
<BR>
&nbsp;&nbsp;ΧΟΡΟΣ ΘΕΡΑΠΑΙΝΩΝ (μόνος:)<BR>
&nbsp;&nbsp;Τα δάκρυα βλέπω και τους στεναγμούς της<BR>
&nbsp;&nbsp;και τα κλαψίματα, σαν η κυρά μου ιδή,<BR>
&nbsp;&nbsp;νάχη παιδί ο άνδρας της δικό του,<BR>
&nbsp;&nbsp;κ' εκείνη νάνε στείρα και χωρίς παιδί.<BR>
&nbsp;&nbsp;Γυιέ της Λητούς προφητικέ! ποιά προφητεία<BR>
&nbsp;&nbsp;από το στόμα σου ετραγουδήθη;<BR>
&nbsp;&nbsp;πώς το παιδί ετράφη στο ναό σου,<BR>
&nbsp;&nbsp;και από ποιά γυναίκα εγεννήθη;<BR>
&nbsp;&nbsp;Γιατί αυτό το μάντεμα σου όλο<BR>
&nbsp;&nbsp;δεν με ησυχάζει· κάποιον θάχη δόλο·<BR>
&nbsp;&nbsp;φοβάμαι απ' αυτό, καμμιά φορά<BR>
&nbsp;&nbsp;μεγάλη μη μας εύρη συφορά.<BR>
&nbsp;&nbsp;Είνε ο λόγος του θεού παράξενος<BR>
&nbsp;&nbsp;και παράξενη μου δίνει σκέψι·<BR>
&nbsp;&nbsp;είν'από ξένη το παιδί αυτό γενηά, —<BR>
&nbsp;&nbsp;ποιός τάχα τούτο δεν θα το πιστέψη;</p>

<p>(Αντιστροφή)</p>

<p>&nbsp;&nbsp;Πώς, φιλενάδες, στην κυρά μας τούτο<BR>
&nbsp;&nbsp;δεν θα το ειπούμε με τρανή φωνή,<BR>
&nbsp;&nbsp;πούχε στον άνδρα όλες της ελπίδες,<BR>
&nbsp;&nbsp;μα κ' έχει τόσο δύστυχη γενή;<BR>
&nbsp;&nbsp;Τώρα εκείνη λυώνει από τη συφορά<BR>
&nbsp;&nbsp;και η χαρά για κείνον θανατείλη.<BR>
&nbsp;&nbsp;έπεσε εκείνη στα λευκά γεράματα,<BR>
&nbsp;&nbsp;κι αυτόν θα τον περιφρονούν οι φίλοι.<BR>
&nbsp;&nbsp;Ο άθλιος! όπου τη θύρα εχτύπησε<BR>
&nbsp;&nbsp;στο σπίτι μας, πούχ' ευτυχία, μα χαρά<BR>
&nbsp;&nbsp;— που να χαθή! που να χαθή! — δεν έφερε<BR>
&nbsp;&nbsp;καμμιά, κ' έχει γελάση μόνο την κυρά, —<BR>
&nbsp;&nbsp;που οι θεοί να μη δεχθούν, όταν θα κάνη<BR>
&nbsp;&nbsp;θυσία μ' ευκολάναφτο λιβάνι.<BR>
&nbsp;&nbsp;Μα εγώ θα δείξω τώρα πόσον αγαπώ<BR>
&nbsp;&nbsp;το σπίτι το βασιλικό— [και θα τα ειπώ] {4).</p>

<p>(Στροφή).</p>

<p>&nbsp;&nbsp;Τώρα ο πατέρας και ο νηός ο γυιός του<BR>
&nbsp;&nbsp;νέο τραπέζι ετοιμάζουνε τρανό<BR>
&nbsp;&nbsp;στου Παρνασσού τους βράχους, όπου σχίζονται<BR>
&nbsp;&nbsp;και ανεβαίνουν ως τον ουρανό, —<BR>
&nbsp;&nbsp;όπου ο Βάκχος ο θεός, κρατώντας<BR>
&nbsp;&nbsp;της πεύκινες και δίφωτες λαμπάδες,<BR>
&nbsp;&nbsp;της νύχτες ελαφρά χοροπηδάει<BR>
&nbsp;&nbsp;μαζύ με της νυχτερινές Μαινάδες.<BR>
&nbsp;&nbsp;Ποτέ του να μη φθάση μέσ' στην πόλι,<BR>
&nbsp;&nbsp;και μ' όλα του τα νηάτα να πεθάνη!<BR>
&nbsp;&nbsp;γιατί στην πόλι αν έμβη ένας ξένος<BR>
&nbsp;&nbsp;μεγάλη στενοχώρια θα μας κάνη.<BR>
&nbsp;&nbsp;Καλήτερα ο Ερεχθεύς να μείνη,<BR>
&nbsp;&nbsp;που πρώτος βασιληάς μας είχε γίνη.</p>

<p>ΑΥΛΑΙΑ</p>

<h3 style="margin-top: 3em">ΜΕΡΟΣ ΔΕΥΤΕΡΟΝ</h3>


<p>(Σκηνογραφία η αυτή. — Εισέρχεται η Κρέουσα ακολουθουμένη από τον<BR>
Πρεσβύτην.</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΚΡΕΟΥΣΑ. — ΠΡΕΣΒΥΤΗΣ. — ΧΟΡΟΣ ΘΕΡΑΠΑΙΝΩΝ.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Γέρο, που του πατέρα μου ήσουν' παιδαγωγός<BR>
&nbsp;&nbsp;του Ερεχθέως μια φορά, που ήταν στο φως ακόμα,<BR>
&nbsp;&nbsp;σύρε στον τόπο του θεού που δίνει τους χρησμούς του,<BR>
&nbsp;&nbsp;να πάρης ευχαρίστησι και συ μαζύ μ' εμένα,<BR>
&nbsp;&nbsp;αν τύχη και ο βασιληάς Λοξίας αποκρίθη<BR>
&nbsp;&nbsp;με το χρησμό του, πως παιδιού μητέρα θα γενώ.<BR>
&nbsp;&nbsp;Η ευτυχία είνε γλυκειά σαν μοιρασθή με φίλους·<BR>
&nbsp;&nbsp;κι' αν ίσως, — που να μη γενή — κάτι κακό μας τύχη,<BR>
&nbsp;&nbsp;βρίσκει κανείς παρηγοριά, βλέποντας μέσ' στα μάτια<BR>
&nbsp;&nbsp;ανθρώπου που μας συμπαθεί· μ' όλο πούμαι κυρά σου,<BR>
&nbsp;&nbsp;όπως και τον πατέρα μου συ μια φορά τιμούσες,<BR>
&nbsp;&nbsp;έτσι τιμώ κ' εγώ εσέ.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ώ κόρη, είσαι άξια<BR>
&nbsp;&nbsp;των άξιων των γονέων σου· τα έθιμα φυλάττεις,<BR>
&nbsp;&nbsp;και τους παληούς προγόνους σου δεν ντρόπιασες ποτέ σου.<BR>
&nbsp;&nbsp;Φέρε με, φέρε στο ναό και υποστήριξε με·<BR>
&nbsp;&nbsp;είνε δυσκολοδιάβατος ο δρόμος του μαντείου,<BR>
&nbsp;&nbsp;και γίνου στήριγμα εσύ για τα γεράματά μου.</p>

<p>&nbsp;&nbsp;ΚΡΕΟΥΣΑ (λαμβάνουσα αυτόν εκ της χειρός).<BR>
&nbsp;&nbsp;Έλα μαζύ και πρόσεξε το πόδι που πατάς.</p>

<p>&nbsp;&nbsp;Ο ΠΡΕΣΒΥΤΗΣ (προχωρών).<BR>
&nbsp;&nbsp;Νά· είν' αργό το πόδι μου, μα γρήγορ' η ψυχή μου.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;'Σ αυτόν τον τόπο τον στενό στηρίξου στο ραβδί σου.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Είνε τυφλό και το ραβδί σαν δεν καλοθωρούμε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Καλά το είπες, αλλά μη σε κυριεύη ο κόπος.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Το θέλω εγώ; τη δύναμι δεν έχω τη χαμένη.</p>

<p>(Προχωρεί οδηγούμενος υπό της Κρεούσης μέχρι του άκρου της σκηνής και<BR>
εξέρχεται. — η Κρέουσα επανέρχεται).</p>

<p>&nbsp;&nbsp;ΧΟΡΟΣ<BR>
&nbsp;&nbsp;Αλλοίμονο τ' ήταν γραφτό!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ο πρώτος σας ο λόγος<BR>
&nbsp;&nbsp;ευχάριστος δεν φαίνεται.</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αλλοίμονο, η δόλια!<BR>
&nbsp;&nbsp;θλίψιν αισθάνομαι βαρειά για το χρησμό που εδόθη<BR>
&nbsp;&nbsp;στ' αφεντικά μου. Τι λοιπόν να κάμω τώρα πρέπει;<BR>
&nbsp;&nbsp;Με φοβερίζει ο θάνατος.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Γιατί ο λόγος τούτος;<BR>
&nbsp;&nbsp;κι' ο φόβος σας αυτός γιατί;</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Τι τάχα: να το ειπούμε<BR>
&nbsp;&nbsp;ή να το σιωπήσουμε; Να κάνουμε τι τάχα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πες μου, μην έχης συφορά καμμιά να ειπής για μένα;</p>

<p>&nbsp;&nbsp;ΧΟΡΟΣ<BR>
&nbsp;&nbsp;Θα σου το ειπώ και δυο φορές ακόμα κι' αν πεθάνω.<BR>
&nbsp;&nbsp;Για σένα δεν εγράφτηκε, κυρά, στην αγκαλιά σου<BR>
&nbsp;&nbsp;να ιδής παιδί, ούτε ποτέ στο στήθος σου να γύρη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ! θα πεθάνω, αλλοίμονο!</p>

<p>(Εισέρχεται ο Πρεσβύτης εκ νέου)</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κόρη μου!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Φιλενάδες!<BR>
&nbsp;&nbsp;Τι συφορές που η δύστυχη επήρα στη ζωή μου!</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Παιδί μου, εχαθήκαμε!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αλλοί! αλλοίμονο μου!<BR>
&nbsp;&nbsp;Ποιά λύπη τώρα φοβερή τρυπάει τα σωθικά μου!</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Όχι ακόμα στεναγμός, —</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Μα η συφορά έχει φθάση.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πριν μάθουμε, —</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ποιά είδησι λοιπόν να μάθω πρέπει;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Αν ίσως και ο άνδρας σου θα μοιρασθή μαζύ σου<BR>
&nbsp;&nbsp;τη λύπη, ή μονάχα εσύ θα βγης δυστυχισμένη.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Σε κείνον έδωκε παιδί, ω γέροντα, ο Λοξίας,<BR>
&nbsp;&nbsp;κ' είνε μονάχος του ευτυχής χωρίς κι' αυτή να ήνε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αυτά που είπες φθάνουνε να βαρειαναστενάζω<BR>
&nbsp;&nbsp;για το μεγάλο το κακό.</p>

<p>&nbsp;&nbsp;Ο ΠΡΕΣΒΥΤΗΣ (προς τον Χορόν:)<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Και το παιδί που είπες,<BR>
&nbsp;&nbsp;τάχ' από ποιά θα γεννηθή γυναίκα, ή εγεννήθη;</p>

<p>&nbsp;&nbsp;ΧΟΡΟΣ<BR>
&nbsp;&nbsp;Τον είδα, έχει γεννηθή· είν' ένα παλληκάρι<BR>
&nbsp;&nbsp;ο νηός, όπου του έδωκε για γυιό του ο Λοξίας.</p>

<p>&nbsp;&nbsp;ΚΡΕΟΥΣΑ (προς τον Χορόν:)<BR>
&nbsp;&nbsp;Τι λες; μα είν' απίστευτος, απίστευτος ο λόγος<BR>
&nbsp;&nbsp;που βγήκε από το στόμα σου.</p>

<p>&nbsp;&nbsp;Ο ΠΡΕΣΒΥΤΗΣ (προς τον Χορόν:)<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Το ίδιο και για μένα.<BR>
&nbsp;&nbsp;Ποιό τέλος έχει ο χρησμός; πειο καθαρά για πες μας·<BR>
&nbsp;&nbsp;και το παιδί πειο είν' αυτό, [που του δωκε ο Λοξίας];</p>

<p>&nbsp;&nbsp;ΧΟΡΟΣ<BR>
&nbsp;&nbsp;Την ώρα που άνδρας σου απ' το ναό θα βγαίνη,<BR>
&nbsp;&nbsp;αυτός, που πρώτον ήθελε μπροστά του απαντήση,<BR>
&nbsp;&nbsp;θα είν' ο γυιός που ο θεός Λοξίας τούχει δώση.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αλλοίμονο μου! άτεκνη, άτεκνη εγώ θα μείνω,<BR>
&nbsp;&nbsp;κι' ωρφανεμένο κ' έρημο θα κατοικήσω σπίτι<BR>
&nbsp;&nbsp;'ς όλη μου τη ζωή.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Μα ποιός να ήν' εκείνος τάχα<BR>
&nbsp;&nbsp;που τον φανέρωσε ο χρησμός; της δύστυχης ο άνδρας<BR>
&nbsp;&nbsp;με ποιόν συναπαντήθηκε, και πού λοιπόν τον είδε;</p>

<p>&nbsp;&nbsp;ΧΟΡΟΣ<BR>
&nbsp;&nbsp;Αγαπημένη μου κυρά, αυτόν τον νηόν τον ξέρεις<BR>
&nbsp;&nbsp;οπού σαρώνει το ναό; αυτός είν' το παιδί του.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ποια συφορά! ποια συφορά, ώ φίλες, έχω πάθη!<BR>
&nbsp;&nbsp;να πέταγα καλήτερα εις τον υγρόν αγέρα<BR>
&nbsp;&nbsp;απ' την Ελλάδα μακρυά, στης δύσεως ταστέρια.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κι' όνομα ποιό εις το παιδί έχει ο πατέρας δώση;<BR>
&nbsp;&nbsp;ξέρεις, ή μήπως μυστικό και τόνομά του μένει;</p>

<p>&nbsp;&nbsp;ΧΟΡΟΣ<BR>
&nbsp;&nbsp;Τον είπ' εκείνος Ίωνα, γιατ' ήτανε κι' ο πρώτος<BR>
&nbsp;&nbsp;οπού με τον πατέρα εδώ συναπαντήθη·<BR>
&nbsp;&nbsp;ποια μάννα τον εγέννησε, να σας ειπώ δεν ξέρω·<BR>
&nbsp;&nbsp;Μα για να μάθης, γέροντα, όσα κ' εγώ γνωρίζω,<BR>
&nbsp;&nbsp;σου λέω πως εβγήκε αυτός και πάει να θυσιάση,<BR>
&nbsp;&nbsp;για του παιδιού τη γέννησι και τη φιλοξενία,<BR>
&nbsp;&nbsp;μέσ' στης σκηνές της ιερές απ' τη γυναίκα του κρυφά,<BR>
&nbsp;&nbsp;και με το νέο του παιδί να κάνη ένα τραπέζι.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κυρά, επροδοθήκαμε! πονώ κ' εγώ μαζύ σου!<BR>
&nbsp;&nbsp;ο άνδρας σου μας πρόσβαλε, κι' από του Ερεχθέως,<BR>
&nbsp;&nbsp;με κάθε τρόπο δολερό, το σπίτι θα μας διώξη·<BR>
&nbsp;&nbsp;δεν θέλω μ' όσα θα σου ειπώ τον άνδρα σου να βρίσω.<BR>
&nbsp;&nbsp;Μα σ' αγαπώ περσότερον εσένα κι' από κείνον, —<BR>
&nbsp;&nbsp;που ξένος μέσ' στην πόλι μας εμβήκε και σε πήρε,<BR>
&nbsp;&nbsp;μαζύ και με το σπίτι σου και την κληρονομιά σου,<BR>
&nbsp;&nbsp;ενώ εκρυφογένναγε παιδιά μ' άλλη γυναίκα·<BR>
&nbsp;&nbsp;τον τρόπο αυτό τον μυστικό θα σου τον εξηγήσω:<BR>
&nbsp;&nbsp;με το να νοιώση πως εσύ ήσουν γυναίκα στείρα,<BR>
&nbsp;&nbsp;δεν ήθελε να μοιρασθή την τύχη τη δική σου·<BR>
&nbsp;&nbsp;παίρνοντας μυστικά λοιπόν από της δούλες κάποια<BR>
&nbsp;&nbsp;έκαμε τούτο το παιδί, και τόστειλε μακρυά του<BR>
&nbsp;&nbsp;να του το θρέψουν στους Δελφούς· έτσι λοιπόν εκείνο<BR>
&nbsp;&nbsp;αφού αφέθη στο ναό, και μόρφωσιν επήρε,<BR>
&nbsp;&nbsp;σαν έννοιωσε πως το παιδί έγινε παλληκάρι,<BR>
&nbsp;&nbsp;σ' έπεισε 'δω να έλθετε, τάχα για σένα μόνο,<BR>
&nbsp;&nbsp;οπού δεν έκανες παιδιά· αυτός είπε το ψέμμα<BR>
&nbsp;&nbsp;πούτρεφε το παιδί κρυφά, και όχι ο Απόλλων,<BR>
&nbsp;&nbsp;κ' έφτιανε τέτοιες πονηριές· αν ήθελε πιασθή,<BR>
&nbsp;&nbsp;το γυιό του θ' αφιέρωνε εις το θεό, κι' αν ίσως<BR>
&nbsp;&nbsp;κατώρθωνε για να κρυφθή, το χρόνο να κερδίση<BR>
&nbsp;&nbsp;που πέρασε, θα του 'δινεν ευθύς τη βασιλεία<BR>
&nbsp;&nbsp;της χώρας· μα και τόνομα αυτό που τούχει δώση<BR>
&nbsp;&nbsp;το είχε φτιάση από καιρό, και Ίωνα τον είπε,<BR>
&nbsp;&nbsp;τάχα πως τον συνάντησε σαν έβγαινε απ'το ναό.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Αλλοίμονο! πώς τους μισώ τους πονηρούς τους άνδρες,<BR>
&nbsp;&nbsp;που φτιάνουνε το άδικο, κ' έπειτα το στολίζουν<BR>
&nbsp;&nbsp;με πονηριές· μα προτιμώ καλήτερα ένα φίλον<BR>
&nbsp;&nbsp;ανόητο, παρά κακόν οπού σοφός να ήνε.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κ' είνε το πειο τρανό κακό αυτό που συ θα πάθης:<BR>
&nbsp;&nbsp;θα φέρης μέσ' στο σπίτι σου γι' αφέντη έναν άνδρα<BR>
&nbsp;&nbsp;χωρίς μητέρα, γέννημα κάποιας γυναίκας δούλας<BR>
&nbsp;&nbsp;και απολιτογράφητον· λιγώτερο θα ήταν<BR>
&nbsp;&nbsp;βέβαια το τούτο κακό, αν έφερνε στο σπίτι<BR>
&nbsp;&nbsp;από γυναίκα ευγενικιά παιδί, και σ' είχε πείση<BR>
&nbsp;&nbsp;ότι μ' εκείνη τόκανε, αφού εσύ ήσουν στείρα·<BR>
&nbsp;&nbsp;κι' αν ίσως πάλιν ήτανε τούτο πικρό για σένα,<BR>
&nbsp;&nbsp;άλλη γυναίκα ας εύρισκε στο γένος του Αιόλου.<BR>
&nbsp;&nbsp;Πρέπει λοιπόν εκδίκησι να εύρης γυναικεία<BR>
&nbsp;&nbsp;για όλα τούτα, ή σπαθί στο χέρι σου να πάρης,<BR>
&nbsp;&nbsp;η δόλια, ή με φάρμακα τον άνδρα να σκοτώσης<BR>
&nbsp;&nbsp;και το παιδί, προτού να βρης το θάνατο από κείνους.<BR>
&nbsp;&nbsp;Εάν δειλιάσης συ γι' αυτό, θα χάσης τη ζωή σου·<BR>
&nbsp;&nbsp;γιατί όταν έλθουν δυο εχθροί μέσα στο ίδιο σπίτι,<BR>
&nbsp;&nbsp;θα καταντήση δυστυχής ο ένας ή ο άλλος.<BR>
&nbsp;&nbsp;Επιθυμώ λοιπόν κ' εγώ ν' αγωνισθώ μαζύ σου,<BR>
&nbsp;&nbsp;και να σκοτώσουμε μαζύ το γυιό του, εκεί μέσα,<BR>
&nbsp;&nbsp;στο σπίτι εκείνο μπαίνοντας που κάνει το τραπέζι.<BR>
&nbsp;&nbsp;Έτσι κ' εγώ πεθαίνοντας, την υποχρέωσί μου<BR>
&nbsp;&nbsp;θα βγάλω στους αφέντες μου, που χρόνια μ' έχουν θρέψη,<BR>
&nbsp;&nbsp;ή ζωντανός να μοιρασθώ μαζύ τους τη χαρά τους.<BR>
&nbsp;&nbsp;Γιατί ένα μόνο, τόνομα, φέρνει ντροπή στους δούλους·<BR>
&nbsp;&nbsp;μα σαν ο δούλος είν' καλός, από τους ελευθέρους<BR>
&nbsp;&nbsp;δεν είνε πειο χειρότερος.</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Κυρά μου αγαπημένη,<BR>
&nbsp;&nbsp;θέλω τη συφορά κ' εγώ να μοιρασθώ μαζύ σου,<BR>
&nbsp;&nbsp;κ' ή να πεθάνω, ή κ' εγώ να ζήσω ευτυχισμένη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ψυχή μου! πώς να σιωπήσω<BR>
&nbsp;&nbsp;και πώς ν' αφήσω τη ντροπή,<BR>
&nbsp;&nbsp;τους έρωτες να φανερώσω<BR>
&nbsp;&nbsp;τους σκοτεινούς;. . . τι μ' εμποδίζει;. . .<BR>
&nbsp;&nbsp;Την αρετή για ποιόν κρατούμε<BR>
&nbsp;&nbsp;όταν ο άνδρας μας προδίνη;<BR>
&nbsp;&nbsp;Σπίτι δεν έχω, παιδιά δεν έχω<BR>
&nbsp;&nbsp;και η ελπίδες μου πάνε χαμένες<BR>
&nbsp;&nbsp;που δεν εμπόρεσα να της κρατήσω,<BR>
&nbsp;&nbsp;και για τα τέκνα εσιωπούσα<BR>
&nbsp;&nbsp;και για το γάμο το θλιβερό.<BR>
&nbsp;&nbsp;Μα όχι! στου Διός θα ορκισθώ<BR>
&nbsp;&nbsp;το θρόνο τον πολύαστρο, κι ακόμα<BR>
&nbsp;&nbsp;στην Αθηνά, των βράχων μου θεάν,<BR>
&nbsp;&nbsp;μα και στο ακρογιάλι το ιερό<BR>
&nbsp;&nbsp;του Τρίτωνος της λίμνης, πως θα κάνω<BR>
&nbsp;&nbsp;το σφάλμα μου γνωστό, να ελαφρώσω<BR>
&nbsp;&nbsp;τα στήθηα μου από το βάρος τους αυτό.<BR>
&nbsp;&nbsp;Από τα μάτια μου σταλάζει δάκρυ<BR>
&nbsp;&nbsp;και η ψυχή μου πόνον έχει πάρη<BR>
&nbsp;&nbsp;απ' τους ανθρώπους και απ' τους αθανάτους,<BR>
&nbsp;&nbsp;που αχάριστους θα τους αποδείξω,<BR>
&nbsp;&nbsp;προδότες της συζυγικής αγάπης.<BR>
&nbsp;&nbsp;Ώ, που με της εφτάφωνης κιθάρας<BR>
&nbsp;&nbsp;το άψυχο το κέρας τραγουδάς<BR>
&nbsp;&nbsp;τους ύμνους τους αρμονικούς στης μούσες,<BR>
&nbsp;&nbsp;γυιέ της Λητούς! σε σένα θα μιλήσω:<BR>
&nbsp;&nbsp;ήλθες 'ς εμέ με τα χρυσά μαλλιά σου<BR>
&nbsp;&nbsp;αστράφτοντας, όταν εγώ τα στήθια<BR>
&nbsp;&nbsp;εστόλιζα με κίτρινα λουλούδια,<BR>
&nbsp;&nbsp;όμοια με τα χρυσά φορέματά μου.<BR>
&nbsp;&nbsp;Μ' άρπαξες απ' τα χέρια τα λευκά μου,<BR>
&nbsp;&nbsp;και μ' έσυρες στο βάθος της σπηληάς,<BR>
&nbsp;&nbsp;ενώ εγώ τη μάννα μου ζητούσα,<BR>
&nbsp;&nbsp;και συ, θεός, επλάγιασες μαζύ μου<BR>
&nbsp;&nbsp;ερωτικά και με χωρίς ντροπή.<BR>
&nbsp;&nbsp;Η δύστυχη! σου γέννησα παιδί,<BR>
&nbsp;&nbsp;που τ' άφησ' απ' της μάννας μου το φόβο<BR>
&nbsp;&nbsp;εκεί, όπου εσμίχθηκα με σε.<BR>
&nbsp;&nbsp;Αλλοίμονο μου! το φτωχό παιδί,<BR>
&nbsp;&nbsp;που ήτανε δικό μου και δικό σου,<BR>
&nbsp;&nbsp;τα όρνυα μού τ' αρπάξανε κ' εχάθη,<BR>
&nbsp;&nbsp;και συ κιθάρες παίζεις, τραγουδείς!<BR>
&nbsp;&nbsp;Ώ ναι! εις της Λητούς το γυιό μιλώ,<BR>
&nbsp;&nbsp;εσένα, ——όπου κάθεσαι στης γης<BR>
&nbsp;&nbsp;τη μέση και στους θρόνους τους χρυσούς,<BR>
&nbsp;&nbsp;κι' αφίνης τα μαντέματα να——φθάση<BR>
&nbsp;&nbsp;έως την ακοή σου η φωνή μου.<BR>
&nbsp;&nbsp;Αχ! εραστή κακέ! που δίνης τώρα<BR>
&nbsp;&nbsp;στον άνδρα τον δικό μου ένα παιδί,<BR>
&nbsp;&nbsp;χάρι που δεν αξίζει, και το φέρνεις<BR>
&nbsp;&nbsp;στο σπίτι μου· κι ο γυιός μου, πούνε γυιός σου,<BR>
&nbsp;&nbsp;χωρίς κανείς να ξέρη, εφαγώθη<BR>
&nbsp;&nbsp;από τα όρνυα μέσ' στα σπάργανά του,<BR>
&nbsp;&nbsp;που η μάννα του τον τύλιξεν——εγώ!<BR>
&nbsp;&nbsp;Η Δήλος σε μισεί· μα και της δάφνης<BR>
&nbsp;&nbsp;οι κλώνοι με το φοίνικα μαζύ<BR>
&nbsp;&nbsp;το φουντωτό, εκεί που με τον Δία<BR>
&nbsp;&nbsp;σ' εγέννησε η σεμνή Λητώ!</p>

<p>&nbsp;&nbsp;ΧΟΡΟΣ<BR>
&nbsp;&nbsp;Αλλοίμονο! ποια άβυσσος μεγάλη τώρ' ανοίγεται,<BR>
&nbsp;&nbsp;με συφορές, όπου γι αυτές καθένας θα δακρύση.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Το πρόσωπό σου βλέποντας η θλίψι με γεμίζει,<BR>
&nbsp;&nbsp;ώ κόρη μου, και γίνομαι έξ' απ' τον εαυτό μου.<BR>
&nbsp;&nbsp;Το ένα κακό δεν πέρασε που έλυωσε την ψυχή μου,<BR>
&nbsp;&nbsp;και τώρα με τα λόγια σου άλλο κακό με δέρνει<BR>
&nbsp;&nbsp;σαν κύμα, που σε συφοράς εμπήκες νέους δρόμους<BR>
&nbsp;&nbsp;απ' τα σημερινά κακά. Τι λες; ποιάν αμαρτία<BR>
&nbsp;&nbsp;κατηγορείς του Απόλλωνος; ποιό γυιό έχεις γεννήση;<BR>
&nbsp;&nbsp;σε ποιά μεριά της πόλεως το αγαπητό παιδί σου<BR>
&nbsp;&nbsp;έγινε θύμα των θεριών; για ξαναπές το πάλι.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σε ντρέπομαι, ω γέροντα, μα όμως θα μιλήσω.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ξέρω των φίλων τα κακά να μοιρασθώ μαζύ τους.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άκουσε· ξέρεις συ καλά στου Κέκροπος το βράχο<BR>
&nbsp;&nbsp;το άντρο εκεί το πρόσβορρο, όπου Μακρές το λέμε;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ξέρω, στο άντρον του Πανός πούνε βωμοί κοντά του.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ! εδοκίμασα εκεί λαχτάρα εγώ μεγάλη.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Λαχτάρα, ποιάν; στα λόγια σου τα δάκρυα μου τρέχουν.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δύστυχο γάμο άθελα έκαμα με το Φοίβο.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κόρη μου! τάχα ναν' αυτό που είχα καταλάβη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν ξέρω· την αλήθει' αν λες, θα σου τ' ομολογήσω.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Και την αρρώστια την κρυφή πότε είχες υποφέρη;</p>

<p>&nbsp;&nbsp;ΚΡΕΟΥΣΑ!<BR>
&nbsp;&nbsp;Τούτο θα ειπώ, τη συφορά να σου τη φανερώσω.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Και πώς τον κράτησες κρυφό του Απόλλωνος το γάμο;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Εγέννησα· περίμενε και θα τ' ακούσης, γέρο.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πού, ποιός σε ξεγέννησε; εγέννησες μονάχη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μονάχη, μέσα στη σπηληά που είχα γνωρίση εκείνον.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Που είνε το παιδί,—να ειπής και συ παιδί πώς έχεις;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πέθανε, γέρο· στα θεριά μονάχο το είχ' αφήση.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πέθανε; κι'ο Απόλλων πώς, δεν ήλθε βοηθός του;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν βοήθησε, και τώρ' αυτό στον Άδη μεγαλώνει.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Και ποιός το άφησεν εκεί; βέβαια συ δεν θάσαι.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Εγώ, που με τα πέπλα μου το τύλιξα στο σκότος.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κι' ότι άφησες εκεί παιδί δεν το 'μαθε κανένας;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Η μυστικότης το 'ξερε κ' η συφορά μονάχα.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Και πώς το γυιό σου ετόλμησες μέσ'στη σπηληά ν'αφήσης;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πώς; κλάψες έκαμα πολλές εκεί και μοιρολόγια.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Αχ! τολμηρά ήσουν και συ, μα πειο πολύ ο Απόλλων.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αν το 'βλεπες το δύστυχο τα χέρια να μ' απλώνη!</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Το γάλα σου εγύρευε ή αγκαλιά μητέρας;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Την αγκαλιά μου, κι' άδικα το είχα βασανίση.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Τι τάχα συ περίμενες που 'ριξες το παιδί σου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Επίστευα πως ο θεός θα σώση τη γενειά του.</p>

<p>&nbsp;&nbsp;Ο ΠΡΕΣΒΥΤΗΣ (καλύπτων το πρόσωπον και κλαίων).<BR>
&nbsp;&nbsp;Αχ! του σπιτιού σου τη χαρά ποιά συφορά τη δέρνει!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τι κρύβεις το κεφάλι σου και κλαις, ω γέροντά μου;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πού βλέπω τον πατέρα σου και σε δυστυχισμένους.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έτσ' είν' ο κόσμος· τίποτε στη θέσι του δεν μένει.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Έ, τώρα η λύπες, κόρη μου, ας μη μας παρασέρνουν.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ! τι να κάμω; σύγχυσι μας φέρν' η δυστυχία.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Νά, εκδικήσου το θεό που σ' έχει αδικημένη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πώς θα νικήσω εγώ, θνητή, τον δυνατώτερό μου;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Τα ιερά χρηστήρια να κάψης του Λοξία.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Φοβάμαι· γιατί βάσανα ετράβηξα ως τώρα.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Έ, καμ' εκείνο που μπορείς· και σκότωσε τον άνδρα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τον σέβομαι, απ' τον καιρό που ήταν καλός για μένα.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Σκότωσ' το γυιό, που για κακό δικό σου εγεννήθη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πώς; είνε τάχα δυνατό; αχ, τούτο πώς το θέλω!</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Όπλισε τους ανθρώπους σου όπου σ' ακολουθούνε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ώ, ναι! πηγαίνω. . . Αλλά που το πράμ' αυτό θα γίνη;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Μέσα στης ιερές σκηνές, που φίλους τραπεζώνει.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ο φόνος θάνε φανερός, κ' είν' άτολμοι οι δούλοι.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Αλλοίμονο! εδείλιασες! έ, κάμε το μονάχη!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έχω ένα τρόπον ασφαλή, μα και κρυφό ακόμα.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Σ' όποιο κι αν θέλης απ' τα δυο, εγώ θα σε βοηθήσω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άκουσε: ξέρεις τάχα εσύ τη μάχη των Γιγάντων;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ξέρω, που πολεμήσανε με τους θεούς στη Φλέγρα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Εκεί εγέννησεν η γη το τέρας, τη Γοργόνα. . .</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Να πολεμήση τους θεούς, βοηθώντας τα παιδιά της;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κ' η κόρη του Διός Παλλάς τη σκότωσε κατόπι.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Τάχα ο λόγος είν' αυτός που από καιρόν ακούω;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Το δέρμα της η Αθηνά στο στήθος της το φέρνει.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Α, της Παλλάδος τη στολή όπου την λέν' Αιγίδα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αυτό επήρε τόνομα μέσ' στων θεών τη μάχη.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ποιό σχήμα έχει άγριο της Αθηνάς η Αιγίδα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Έχει το θώρακα με οχιές περιτριγυρισμένον.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πώς τούτο, κόρη, θα γενή για τους εχθρούς σου βλάβη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ξέρεις τον Ερεχθόνιο, ή δεν τον ξέρεις, γέρο;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Αυτόν που έβγαλεν η γη για πρώτο πρόγονό σας;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;'Σ εκείνον έδωκε η Παλλάς την ώρα που εγεννήθη. . ..</p>

<p>&nbsp;&nbsp;Ο ΠΡΕΣΒΥΤΗΣ (προς τον χορόν)<BR>
&nbsp;&nbsp;Τι πράμα; κάτι ήθελες να ειπής εσύ ακόμα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τούδωκε δυο σταλαγματιές απ της Γοργόνας το αίμα.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ποιά δύναμιν είχεν αυτές για τη ζωή του ανθρώπου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Η μια να φέρνη θάνατο, κ' η άλλη να γιατρεύη.</p>

<p>&nbsp;&nbsp;Ο ΠΡΕΣΒΥΤΗΣ(προχωρών).<BR>
&nbsp;&nbsp;Πώς της σταγόνες έβαλεν εις του παιδιού το σώμα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Χρυσόδετες της έδωκε· κι' αυτός εις τον πατέρα μου.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Κ' εκείνος όταν πέθανε της άφησε 'ς εσένα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ναι· και στο χέρι μου εδώ της φέρνω [σε βραχιόλι].</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Το διπλό δώρο της θεάς ποιά δύναμι έχει τώρα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Η μια σταγόνα, που 'πεσε απ' τη βαθειά τη φλέβα..</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Ε, τι την κάνουνε αυτήν; ποιά δύναμι έχει τάχα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Εκείνη τρέφει τη ζωή και της αρρώστιες διώχνει.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Της δεύτερης σταλαγματιάς η δύναμι ποιά είνε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σκοτώνει· από της οχιάς εβγήκε το φαρμάκι.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Της έχεις και της δυο μαζύ, ή χωριστά της φέρνεις;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ναι, χωριστά· γιατί καλό με το κακό δεν πάει.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Αγαπημένη κόρη μου! αυτό που θέλεις τόχεις.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μ' αυτό θα πάθη το παιδί, και συ θα το σκοτώσης.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πως; τι θα κάμω; πες το συ κ' εγώ θα το τολμήσω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Εις την Αθήνα, σαν θα 'ρθη στο σπίτι το δικό μου.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Δεν τώπες ούτε συ καλά, κ' ύστερα λες για μένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πώς; τάχα εμάντευσες εσύ τ' ήλθε στο νου μου μέσα;</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Συ θα περάσης για φονιάς, χωρίς να το σκοτώσης.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σωστά· λέν' πως η μητρυιές τους προγονούς μισούνε.</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Πρέπει εδώ να σκοτωθή για ν' αρνηθής το φόνο.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ! από τώρα αισθάνομαι την ηδονή του φόνου!</p>

<p>&nbsp;&nbsp;Ο ΠΡΕΣΒΥΤΗΣ<BR>
&nbsp;&nbsp;Και δεν θα νοιώση ο άνδρας σου το μυστικό πως ξέρεις.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ε, ξέρεις τι θα κάμης, συ; απ' το δικό μου χέρι<BR>
&nbsp;&nbsp;να πάρης το παληό χρυσό της Αθηνάς στολίδι,<BR>
&nbsp;&nbsp;και τράβα εκεί που ο άνδρας μου κάνει κρυφές θυσίες·<BR>
&nbsp;&nbsp;και σαν τελειώση το φαΐ, και θέλουν για να κάμουν<BR>
&nbsp;&nbsp;εις τους θεούς σπονδές, εσύ, κρυμμένο έχοντας τούτο<BR>
&nbsp;&nbsp;στο φόρεμά σου, ρίξε το στου νέου το ποτήρι,<BR>
&nbsp;&nbsp;μα στο ποτήρι μόνο αυτού, και όχι και στων άλλων,—<BR>
&nbsp;&nbsp;'ς αυτόν μονάχα, που θα' ρθη το σπίτι μου να πάρη·<BR>
&nbsp;&nbsp;κι' απ' το λαιμό του σαν διαβή, ποτέ δεν θα πατήση<BR>
&nbsp;&nbsp;στην ένδοξην Αθήνα μας, και θα πεθάνη εδώ!</p>

<p>(Παραδίδει το βραχιόλιον με την χρυσήν κύστιν εις τον Πρεσβύτην και<BR>
εξέρχεται.)</p>

<p>&nbsp;&nbsp;Ο ΠΡΕΣΒΥΤΗΣ</p>

<p>(Προς την εξερχομένην Κρέουσαν).</p>

<p>&nbsp;&nbsp;Συ στους προξένους πήγαινε [που σας φιλοξενούνε],<BR>
&nbsp;&nbsp;κι' όσο για μας θα κάνουμε το χρέος μας δω πέρα,</p>

<p>(Ωσεί προς εαυτόν).</p>

<p>&nbsp;&nbsp;Γέρικο πόδι! τράβα εμπρός! ξανάνοιωσε στην πράξι,<BR>
&nbsp;&nbsp;και μ' όλο που τα χρόνια σου δεν σε βοηθούνε πεια!<BR>
&nbsp;&nbsp;Προχώρησε! και τον εχθρό πούχουν τ' αφεντικά σου,<BR>
&nbsp;&nbsp;βόηθα, να τον σκοτώσουνε και να σωθή το σπίτι!</p>

<p>(Διευθύνεται μετά κόπου προς δεξιά κρύπτων το βραχιόλιον εις τον<BR>
κόλπον του)</p>

<h4 style="margin-top: 3em">ΣΚΗΝΗ Β'.</h4>

<p>
<BR>
ΧΟΡΟΣ ΘΕΡΑΠΑΙΝΩΝ</p>

<p>&nbsp;&nbsp;ΧΟΡΟΣ<BR>
&nbsp;&nbsp;Κόρη της Δήμητρας! που σε λατρεύουνε<BR>
&nbsp;&nbsp;σε κάθε οδό, και βασιλεύεις κάτω<BR>
&nbsp;&nbsp;στης νύχτας και στης μέρας τα φαντάσματα, —<BR>
&nbsp;&nbsp;ώ Περσεφόνη! οδήγησε γεμάτο<BR>
&nbsp;&nbsp;το κακοθάνατο ποτήρι τώρα,<BR>
&nbsp;&nbsp;που στέλν' η πολυσέβαστη κυρά,<BR>
&nbsp;&nbsp;με της σταλαματιές, που απ' τον κομμένο<BR>
&nbsp;&nbsp;λαιμό χύθηκαν έξω μια φορά<BR>
&nbsp;&nbsp;της γήινης Γοργόνας, εις εκείνον<BR>
&nbsp;&nbsp;που μπαίνει μέσ' στο σπίτι μας,— κανείς<BR>
&nbsp;&nbsp;στην πόλι να μη βασιλέψη ξένος,<BR>
&nbsp;&nbsp;παρά οι Ερεχθείδαι οι ευγενείς.<BR>
&nbsp;&nbsp;Κι' ο θάνατος να ‘ρθή αν δεν προφθάση,<BR>
&nbsp;&nbsp;απ' της κυράς μας τη μεγάλη βιάσι,<BR>
&nbsp;&nbsp;κι' αν ίσως ο καιρός γι' αυτό δεν φθάνει<BR>
&nbsp;&nbsp;το τόλμημα, που είχαμε τόση λεπίδα,<BR>
&nbsp;&nbsp;θηλειά σχοινιού τριγύρω στο λαιμό του,<BR>
&nbsp;&nbsp;ή και σπαθιού ακονιστή ελπίδα,<BR>
&nbsp;&nbsp;τους πόνους της θα διώξη μ' άλλον πόνο,<BR>
&nbsp;&nbsp;κ' έτσι θ' άλλάξη ο βίος της και μόνο.<BR>
&nbsp;&nbsp;Όσω βαστά η ζωή της, και τα μάτια της<BR>
&nbsp;&nbsp;έχουνε λάμψι φωτεινή, δεν θα δεχθή<BR>
&nbsp;&nbsp;αφέντη ξένο να θωρή στο σπίτι της<BR>
&nbsp;&nbsp;αυτή, πούχει από αφέντες γεννηθή!</p>

<p>(Αντιστροφή)</p>

<p>&nbsp;&nbsp;Μεγάλη αισθάνομαι ντροπή για το θεό<BR>
&nbsp;&nbsp;το Βάκχο, τον πολυτραγουδημένον,<BR>
&nbsp;&nbsp;όταν στης καλοχόρευτες πηγές κοντά<BR>
&nbsp;&nbsp;θα τον ιδή την νύχτ' αγρυπνημένον<BR>
&nbsp;&nbsp;με τη λαμπάδα της γιορτής στα χέρια {5) —<BR>
&nbsp;&nbsp;όταν η αστροφώτιστες η χώρες<BR>
&nbsp;&nbsp;χορεύουν του αιθέρα, κι' η σελήνη,<BR>
&nbsp;&nbsp;και η πενήντα του Νηρέως κόρες<BR>
&nbsp;&nbsp;στης θάλασσες στήνουν χορό κ' εκείνες<BR>
&nbsp;&nbsp;και στων αιώνιων ποταμών της δίνες,<BR>
&nbsp;&nbsp;για τη μητέρα Δήμητρα την τιμημένη<BR>
&nbsp;&nbsp;και για την Κόρη τη χρυσοστεφανωμένη.<BR>
&nbsp;&nbsp;Να γίνη βασιληάς εκεί ελπίζει,<BR>
&nbsp;&nbsp;ο κλέφτης! ξένους κόπους να κορδίζη!</p>

<p>(Αντιστροφή. — Παράβασις).</p>

<p>&nbsp;&nbsp;Κυττάχτε σεις που τραγουδείτε<BR>
&nbsp;&nbsp;στον κάθε άνομο έρωτά μας<BR>
&nbsp;&nbsp;όλο κακόηχα τραγούδια<BR>
&nbsp;&nbsp;για τα κρεββάτια τα δικά μας,<BR>
&nbsp;&nbsp;πως των ανδρών εγώ τους άδικους<BR>
&nbsp;&nbsp;τους έρωτες με σεβασμό υπομένω·<BR>
&nbsp;&nbsp;και τώρα πεια ας πέση απάνω τους<BR>
&nbsp;&nbsp;κάθε τραγούδι καταφρονεμένο,<BR>
&nbsp;&nbsp;κ' η μούσες όλην την κακογλωσσιά τους<BR>
&nbsp;&nbsp;ας ρίξουν στα κρεββάτια τα δικά τους.<BR>
&nbsp;&nbsp;Αυτός, που από Διός παιδιά κατάγεται,<BR>
&nbsp;&nbsp;φανέρωσε μεγάλη αχαριστία,<BR>
&nbsp;&nbsp;γιατί και στην κυρά παιδί δεν έδωκε·<BR>
&nbsp;&nbsp;να ιδή κι' αυτή την ιδίαν ευτυχία·<BR>
&nbsp;&nbsp;κι' αισθάνθη ξένον έρωτα και πόθο,<BR>
&nbsp;&nbsp;ένα παιδί να μας γεννήση νόθο!</p>

<p>ΑΥΛΑΙΑ</p>


<h3 style="margin-top: 3em">ΜΕΡΟΣ ΤΡΙΤΟΝ</h3>


<p>Σκηνογραφία η αυτή.</p>

<h4 style="margin-top: 3em">ΣΚΗΝΗ Α'.</h4>

<p>
<BR>
ΧΟΡΟΣ ΘΕΡΑΠΑΙΝΩΝ. — ΘΕΡΑΠΩΝ. — ΚΡΕΟΥΣΑ.</p>

<p>&nbsp;&nbsp;ΘΕΡΑΠΩΝ<BR>
&nbsp;&nbsp;Τη δοξασμένη μας κυρά, την κόρη του Ερεχθέως,<BR>
&nbsp;&nbsp;γυναίκες, που θα την ευρώ; Ολόκληρη την πόλι<BR>
&nbsp;&nbsp;εγύρισα ζητώντας την, και όμως δεν τη βρήκα.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Δούλε και συ, καθώς εμείς, τι τάχατε συμβαίνει;<BR>
&nbsp;&nbsp;πώς τρέχεις τόσο γρήγορα και λόγο ποιόν μας φέρνεις;</p>

<p>&nbsp;&nbsp;ΘΕΡΑΠΩΝ<BR>
&nbsp;&nbsp;Μας κυνηγούν οι άρχοντες της χώρας τη γυρεύουν<BR>
&nbsp;&nbsp;να την πετροβολήσουνε.</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Αλλοίμονο! Τι είπες;<BR>
&nbsp;&nbsp;μήπως μας εκατάλαβαν που είχαμε συμφωνήση<BR>
&nbsp;&nbsp;για του παιδιού το σκοτωμό κρυφά;</p>

<p>&nbsp;&nbsp;ΘΕΡΑΠΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Το έχεις νοιώση<BR>
&nbsp;&nbsp;και τώρα θα τιμωρηθής και συ από της πρώτες.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Το σχέδιό μας το κρυφό πώς τάχα εφανερώθη;</p>

<p>&nbsp;&nbsp;ΘΕΡΑΠΩΝ<BR>
&nbsp;&nbsp;Γιατί ο θεός δεν θέλησε να μολυνθή το δίκηο,<BR>
&nbsp;&nbsp;και τόκανε πειο δυνατό από την αδικία.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Πώς; σ' εξορκίζω, λέγε μου! το πράμα πώς συνέβη;<BR>
&nbsp;&nbsp;κι' αν ίσως μάθω από σε πως πρέπει να πεθάνω,<BR>
&nbsp;&nbsp;ώ, θα πεθάνω ευχάριστα ωσάν το φως να βλέπω.</p>

<p>&nbsp;&nbsp;ΘΕΡΑΠΩΝ<BR>
&nbsp;&nbsp;Απ' το μαντείο του θεού ο άνδρας της Κρεούσης<BR>
&nbsp;&nbsp;είχε γυρίση, φέρνοντας το νέο το παιδί του,<BR>
&nbsp;&nbsp;κ' ετοίμαζε για τους θεούς θυσίες και τραπέζι·<BR>
&nbsp;&nbsp;ο Ξούθος τράβηξεν εκεί, στο μέρος όπου λάμπει<BR>
&nbsp;&nbsp;του Διονύσου η φωτιά, να βάψη με θυσίες<BR>
&nbsp;&nbsp;τον βράχο τον διπλόν εκεί για το παιδί που βρήκε,<BR>
&nbsp;&nbsp;και είπε: γυιέ μου· τώρα εσύ μείνε στα μέρη ετούτα,<BR>
&nbsp;&nbsp;και δείξε στους εργάτας μας πως της σκηνές θα στήσουν·<BR>
&nbsp;&nbsp;κι' αν τύχη και αργήσω εγώ, να κάμης συ θυσία<BR>
&nbsp;&nbsp;εις τους γεννήτορας θεούς, και κέρασε τους φίλους<BR>
&nbsp;&nbsp;που θα βρεθούν εκεί· αυτός επήρε τα μοσχάρια<BR>
&nbsp;&nbsp;κ' έφυγε· τότε το παιδί έστησε τη σκηνή του<BR>
&nbsp;&nbsp;ασκέπαστη ένα γύρω της, κι' απάνω σε κολόνες,<BR>
&nbsp;&nbsp;κι' από του ηλίου τη φωτιά να ήνε φυλαγμένη,<BR>
&nbsp;&nbsp;που ούτε του μεσημεριού η αχτίνες να την πιάνουν,<BR>
&nbsp;&nbsp;ούτε το ηλιοβασίλεμα· με μάκρος ενός πλέθρου<BR>
&nbsp;&nbsp;την έφτιασε τετράγωνη· δέκα χιλιάδες πόδες,<BR>
&nbsp;&nbsp;όπως το λένε οι σοφοί, είχε από κάτω πλάτος,<BR>
&nbsp;&nbsp;γιατ' ήθελε στο δείπνο αυτό ολόκληρον να φέρη<BR>
&nbsp;&nbsp;τον κόσμο πούνε στους Δελφούς· παίρνοντας δε ακόμα<BR>
&nbsp;&nbsp;όσα υφάσματα ιερά στους θησαυρούς βρισκόνταν,<BR>
&nbsp;&nbsp;που ήταν θάμα να τα ιδής, τ'άπλωσεν όλα κάτω·<BR>
&nbsp;&nbsp;και πρώτα πέπλους έρριξε στη στέγην από πάνω<BR>
&nbsp;&nbsp;που είχε του Διός ο γυιός, ο Ηρακλής, φερμένους,<BR>
&nbsp;&nbsp;των Αμαζόνων λάφυρα, εις το θεό να αφήση.<BR>
&nbsp;&nbsp;Και ήσαν τέτοια πράματα απάνω υφασμένα:<BR>
&nbsp;&nbsp;ο ουρανός μαζεύοντας ταστέρια ένα γύρω·<BR>
&nbsp;&nbsp;τραβούσε ο ήλιος τάλογα στην τελευταία φλόγα,<BR>
&nbsp;&nbsp;το φως σέρνοντας πίσω του το λαμπερό του Εσπέρου·<BR>
&nbsp;&nbsp;η νύχτα η μελανόπεπλη το άρμα ωδηγούσε<BR>
&nbsp;&nbsp;μόνο με δύο άλογα, και τάστρα ακολουθούσαν<BR>
&nbsp;&nbsp;η Πούλια ευρισκότανε στη μέση του αιθέρα<BR>
&nbsp;&nbsp;και ο Ωρίονας κοντά με το σπαθί· πειο απάνω<BR>
&nbsp;&nbsp;έστρεφε η Άρκτος την ουρά προς τον χρυσό τον πόλο·<BR>
&nbsp;&nbsp;γεμάτος άστραφτε άνωθε ο κύκλος της σελήνης,<BR>
&nbsp;&nbsp;όπου τους μήνες διαιρεί, καθώς και η Υάδες,<BR>
&nbsp;&nbsp;που είνε για τους ναυτικούς το πειό καλό σημάδι·<BR>
&nbsp;&nbsp;και η Αυγή η φωτεινή όπου ταστέρια διώχνει.<BR>
&nbsp;&nbsp;Υφάσματα βαρβαρικά εκρέμασε στους τοίχους,<BR>
&nbsp;&nbsp;με τα ευκολοκίνητα τα πλοία, πούχαν έλθη<BR>
&nbsp;&nbsp;ενάντια στους Έλληνας, κι' άνδρες ιπποκενταύρους,<BR>
&nbsp;&nbsp;μα και κυνήγια ελαφιών και λιονταριών κι' αλόγων.<BR>
&nbsp;&nbsp;Εις της σκηνής την είσοδο ήταν ζωγραφισμένος<BR>
&nbsp;&nbsp;ο Κέκροψ με της κόρες του, με φείδια τυλιγμένος,<BR>
&nbsp;&nbsp;εικόνα που αφιέρωσε απ' την Αθήνα κάποιος·<BR>
&nbsp;&nbsp;κρατήρες έστησε χρυσούς στου τραπεζιού τη μέση,<BR>
&nbsp;&nbsp;κ' εβγήκεν ένας κήρυκας στα νύχια του πατώντας,<BR>
&nbsp;&nbsp;κ' εκάλει όποιος αγαπά να κάτση στο τραπέζι.<BR>
&nbsp;&nbsp;Κι' όταν εγέμισε η σκηνή, στεφανοφορεμένοι,<BR>
&nbsp;&nbsp;με την τροφή την άφθονη καθένας εχαιρόταν.<BR>
&nbsp;&nbsp;Μόλις ευχαριστήθηκαν, απ' το φαΐ χορτάτοι,<BR>
&nbsp;&nbsp;να ένας γέρος που έρχεται και στέκεται στη μέση,<BR>
&nbsp;&nbsp;που όλοι γύρω οι σύνδειπνοι εβάλανε τα γέλια<BR>
&nbsp;&nbsp;από την προθυμία του· νερό για να νιφτούνε<BR>
&nbsp;&nbsp;τους έρριχνε στα χέρια τους, και σμύρνα ευωδιασμένη<BR>
&nbsp;&nbsp;καίοντας, ξαναπήγαινε και με χρυσά ποτήρια<BR>
&nbsp;&nbsp;εκέρναγε, μονάχος του λαβαίνοντας τον κόπο.<BR>
&nbsp;&nbsp;Σαν ήρθε η ώρα των αυλών και του πιοτού, ο γέρος<BR>
&nbsp;&nbsp;είπε να πάρουν τα μικρά, τα πειό τρανά να φέρουν<BR>
&nbsp;&nbsp;απ' τα ποτήρια του κρασιού, πειο γρήγορα να φθάσουν<BR>
&nbsp;&nbsp;στου μεθυσιού την ηδονή· έφεραν τότε πλήθος<BR>
&nbsp;&nbsp;από φιάλες αργυρές κι' από χρυσές· κ' εκείνος<BR>
&nbsp;&nbsp;παίρνοντας την πειο όμορφη, τάχα πως χάρι κάνει<BR>
&nbsp;&nbsp;στο νέο τον αφέντη του, γεμάτη του τη δίνει,<BR>
&nbsp;&nbsp;βάζοντας μέσα στο κρασί και δυνατό φαρμάκι,<BR>
&nbsp;&nbsp;που, καθώς λένε, του 'δωκε να ρίξη η κυρά του,<BR>
&nbsp;&nbsp;που το παιδί ν' αφανισθή από το φως της μέρας.<BR>
&nbsp;&nbsp;Κανείς αυτό δεν τόξερε· μα τη στιγμή εκείνη<BR>
&nbsp;&nbsp;που το παιδί ηθέλησε να πιή μαζύ με άλλους,<BR>
&nbsp;&nbsp;είπε μια λέξι απαίσια από τους δούλους κάποιος·<BR>
&nbsp;&nbsp;με το να έχη το παιδί ανατραφή ως τώρα<BR>
&nbsp;&nbsp;μέσα σε μάντεις δυνατούς, τώβρε κακό σημάδι,<BR>
&nbsp;&nbsp;κι' άλλο ποτήρι επρόσταξε ευθύς να του γεμίσουν,<BR>
&nbsp;&nbsp;ενώ το άλλο το κρασί το έχυσε στο χώμα,<BR>
&nbsp;&nbsp;το ίδιο πράμα λέγοντας να κάμουνε κ' οι άλλοι.<BR>
&nbsp;&nbsp;Βαθειά εκράτησε σιγή· και όλα τα ποτήρια<BR>
&nbsp;&nbsp;πάλι ξαναγεμίσανε από κρασί της Βίβλου·<BR>
&nbsp;&nbsp;στην ίδια εκείνη τη στιγμή κατέβηκε στο χώμα<BR>
&nbsp;&nbsp;μια συντροφιά περιστεριών, που άφοβα φωλιάζουν<BR>
&nbsp;&nbsp;εις του Λοξία το ναό· μόλις τα περιστέρια<BR>
&nbsp;&nbsp;εδοκιμάσαν το κρασί, καθίζοντας στα χείλια<BR>
&nbsp;&nbsp;του ποτηριού, το ρούφηξεν ο φτερωτός λαιμός τους:<BR>
&nbsp;&nbsp;αλλά δεν πάθαν τίποτε απ' το κρασί που ήπιαν·<BR>
&nbsp;&nbsp;μα εκείνο, που εκάθισε στου νέου το ποτήρι<BR>
&nbsp;&nbsp;και ρούφηξεν απ' το πιοτό, το φτερωτό κορμί του<BR>
&nbsp;&nbsp;ταράχθηκε, σπαρτάρισε, και άρχισε να βγάζη<BR>
&nbsp;&nbsp;τρελλές και θλιβερές κραυγές· οι σύνδειπνοι απορούνε<BR>
&nbsp;&nbsp;γι' αυτούς τους πόνους του πουλιού, μα εκείνο σπαρταράει,<BR>
&nbsp;&nbsp;τα πόδια τα κοκκινωπά ανοίγει και πεθαίνει.<BR>
&nbsp;&nbsp;Τότε τα ρούχα του έσχισεν απάνω απ' το τραπέζι,<BR>
&nbsp;&nbsp;το μαντικό παιδί ευθύς, και με φωνή μεγάλη<BR>
&nbsp;&nbsp;ρωτάει: ποιος εγύρευε να με σκοτώση εμένα;<BR>
&nbsp;&nbsp;απάντησέ μου, γέροντα! η σκέψη ήταν 'δική σου<BR>
&nbsp;&nbsp;και το ποτήρι έλαβα απ' το δικό σου χέρι.<BR>
&nbsp;&nbsp;Παίρνει ευθύς το γέρικο το χέρι του και ψάχνει,<BR>
&nbsp;&nbsp;και βρίσκει πεια στα φανερά τον γέρο για φονηά του.<BR>
&nbsp;&nbsp;Τότε, σαν πιάσθηκεν αυτός, ευρέθη στην ανάγκην<BR>
&nbsp;&nbsp;το σχέδιο το τολμηρό ευθύς να μαρτυρήση<BR>
&nbsp;&nbsp;με το πιοτό της Κρέουσας· αμέσως τους συνδείπνους<BR>
&nbsp;&nbsp;έξω καλεί το μαντικό του Απόλλωνος παιδί,<BR>
&nbsp;&nbsp;και πάει μπροστά στους άρχοντας τους πυθικούς, και λέει:<BR>
&nbsp;&nbsp;Γη ιερά! το θάνατο η κόρη του Ερεχθέως<BR>
&nbsp;&nbsp;με φάρμακα μας έδωκε! Τότε λοιπόν εκείνοι,<BR>
&nbsp;&nbsp;οι βασιληάδες των Δελφών, με μιας αποφασίσαν<BR>
&nbsp;&nbsp;'ς ένα γκρεμό να φέρουνε και να την ρίξουν κάτω,<BR>
&nbsp;&nbsp;να τη σκοτώσουν την κυρά, που έβαλε κ' εκείνη<BR>
&nbsp;&nbsp;να θανατώσουν στο ναό ιερωμένον άνδρα·<BR>
&nbsp;&nbsp;τώρα η πόλις την ζητεί, που τέτοιον άθλιο δρόμο<BR>
&nbsp;&nbsp;με τρόπο τόσον άθλιο ηθέλησε να πάρη.<BR>
&nbsp;&nbsp;Ήρθε στου Φοίβου το ναό παιδί κι' αυτή να κάνη<BR>
&nbsp;&nbsp;και τώρα χάνει και παιδιά και το κορμί της χάνει.</p>

<h4 style="margin-top: 3em">ΣΚΗΝΗ Β'.</h4>

<p>
<BR>
ΧΟΡΟΣ ΘΕΡΑΠΑΙΝΩΝ (μόνος)</p>

<p>&nbsp;&nbsp;ΧΟΡΟΣ<BR>
&nbsp;&nbsp;Ώ, δεν υπάρχει, δεν υπάρχει τρόπος<BR>
&nbsp;&nbsp;τον θάνατό μου πεια να τον γλυτώσω·<BR>
&nbsp;&nbsp;γιατί του Βάκχου το κρασί εκείνο,<BR>
&nbsp;&nbsp;όπου ηθέλησα 'ς αυτόν να δώσω,<BR>
&nbsp;&nbsp;εφανερώθη που είχε τη σταγόνα<BR>
&nbsp;&nbsp;τη Φονική, που εχύθη απ' τη Γοργόνα.<BR>
&nbsp;&nbsp;Αχ! είναι ολοφάνερο, πως τώρα<BR>
&nbsp;&nbsp;του Άδη εμείς θα γίνουμε τροφή·<BR>
&nbsp;&nbsp;η συφορά για μας, και στην κυρά μας<BR>
&nbsp;&nbsp;μέσα στους βράχους η καταστροφή.<BR>
&nbsp;&nbsp;Πού τώρα να πετάξω και να φύγω,<BR>
&nbsp;&nbsp;σε ποιά μεριά βαθειά και σκοτεινή,<BR>
&nbsp;&nbsp;το πετροβόλημα για να γλυτώσω<BR>
&nbsp;&nbsp;μαζύ με του θανάτου την ποινή;<BR>
&nbsp;&nbsp;Πού θάβρω τώρα ενός πλοίου πρύμη<BR>
&nbsp;&nbsp;ή γρήγορο τετράλογο αμάξι;<BR>
&nbsp;&nbsp;Αλλοίμονο! δεν θα σωθώ, αν ίσως<BR>
&nbsp;&nbsp;δεν θέλει ο θεός να με φυλάξη.</p>

<p>(Προς το αριστερόν παρασκήνιον, εκ του οποίου αναμένεται η Κρέουσα:)</p>

<p>&nbsp;&nbsp;—Τι σε προσμένει για να πάθης τώρα<BR>
&nbsp;&nbsp;και συ, δυστυχισμένη μου κυρά!<BR>
&nbsp;&nbsp;Μα είναι δίκηο να τιμωρηθούμε<BR>
&nbsp;&nbsp;που ηθέλαμε την ξένη συφορά!</p>

<p>(Εισέρχεται η Κρέουσα εσπευσμένως και εν προφανεί ταραχή).</p>

<h4 style="margin-top: 3em">ΣΚΗΝΗ Γ'.</h4>

<p>
<BR>
ΚΡΕΟΥΣΑ — XΟΡΟΣ</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μας κυνηγάνε, κόρες μου, και να μας σφάξουν θέλουν,<BR>
&nbsp;&nbsp;γιατί με κατεδίκασεν η ψήφος της Πυθίας<BR>
&nbsp;&nbsp;και τώρα θα με πιάσουνε.</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ξέρω τη συμφορά σου,<BR>
&nbsp;&nbsp;και ξέρω ακόμα, δύστυχη, ποια τύχη σε προσμένει.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ, που να φύγω; Πρόφθασα με τόση δυσκολία<BR>
&nbsp;&nbsp;να βγω από το σπίτι μου, μην τύχη και πεθάνω,<BR>
&nbsp;&nbsp;και έφθασα εδώ κρυφά, φεύγοντας τους εχθρούς μου.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Πειο άλλο καταφύγιο απ' το βωμό υπάρχει;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και τάχ' αυτό τι μ' ωφελεί;</p>

<p>&nbsp;&nbsp;ΧΟΡΟΣ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Μα δεν αφείνει ο νόμος<BR>
&nbsp;&nbsp;ικέτας να σκοτώνουνε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ο νόμος με σκοτώνει.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Αν σ' είχανε στα χέρια τους.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Οι τρομεροί εχθροί μου<BR>
&nbsp;&nbsp;νάτοι έρχονται από 'δω με τα σπαθιά στα χέρια.</p>

<p>(Η Κρέουσα καταφεύγει εις τον εν τω βάθει του ναού βωμόν)</p>

<p>&nbsp;&nbsp;ΧΟΡΟΣ<BR>
&nbsp;&nbsp;Κάθησε στο βωμό εκεί· εδώ αν σε σκοτώσουν<BR>
&nbsp;&nbsp;απάνω στους φονιάδες σου το αίμα σου θα πέση.<BR>
&nbsp;&nbsp;Πρέπει να ξέρη ο άνθρωπος την τύχη να υποφέρη.</p>

<p>(Εισέρχεται ο Ίων ακολουθούμενος υπό ενόπλων πολιτών).</p>

<h4 style="margin-top: 3em">ΣΚΗΝΗ Δ'.</h4>

<p>
<BR>
ΙΩΝ και οι ΑΝΩΤΕΡΩ</p>

<p>&nbsp;&nbsp;ΙΩΝ<BR>
&nbsp;&nbsp;Ώ Κηφισέ πατέρα, με το κεφάλι ταύρου,<BR>
&nbsp;&nbsp;πώς γέννησες ετούτη τη φοβερή οχιά,<BR>
&nbsp;&nbsp;το φείδι με τα μάτια που τέτοιες φλόγες βγάζουν,<BR>
&nbsp;&nbsp;και όλα τα τολμάει αυτή, όπου δεν έχει<BR>
&nbsp;&nbsp;απ'της Γοργόνας το αίμα λιγώτερο φαρμάκι<BR>
&nbsp;&nbsp;που γήρευε με κείνο για να σκοτώση, εμέ!<BR>
&nbsp;&nbsp;Είχα καλή την τύχη, πριν στην Αθήνα φθάσω<BR>
&nbsp;&nbsp;χαμένος να μην πάω από τη μητρυιά!</p>

<p>(Προς την Κρέουσαν:)</p>

<p>&nbsp;&nbsp;Αφού στους φίλους μέσα γνώρισα την ψυχή σου,<BR>
&nbsp;&nbsp;και πόσο μίσος είχες για μένα αισθανθή,<BR>
&nbsp;&nbsp;αν έμπαινα μια μέρα και στο δικό σου σπίτι,<BR>
&nbsp;&nbsp;θα μ'έστελνες στον Άδη με δίχτυα δολερά.<BR>
&nbsp;&nbsp;Κυττάχτε την πανούργα, που έβαλε σε πράξι<BR>
&nbsp;&nbsp;τη μία με την άλλη της πονηρές της τέχνες:<BR>
&nbsp;&nbsp;επήγε από φόβο στο θεϊκό βωμό,<BR>
&nbsp;&nbsp;για όσα έχει πράξη να μην τιμωρηθή·<BR>
&nbsp;&nbsp;μα ούτ' ο ναός του Φοίβου σωτήρας θα σου γίνη,<BR>
&nbsp;&nbsp;ούτε κι' ο βωμός του θα σώση πεια εσέ!<BR>
&nbsp;&nbsp;Περσότερο λυπάμαι τη μάννα μου από σένα,<BR>
&nbsp;&nbsp;γιατί και χωρισμένος που είμαι από κείνη,<BR>
&nbsp;&nbsp;δεν παύω τόνομά της συχνά να το καλώ.<BR>
&nbsp;&nbsp;Πιάστε την! πλεξίδες απ' τα μακρυά μαλλιά της<BR>
&nbsp;&nbsp;να μείνουν κολλημένες στου Παρνασσού τους βράχους,<BR>
&nbsp;&nbsp;εκεί, που το κορμί της θα πέση από ψηλά.</p>

<p>(Οι ακόλουθοι διατίθενται ν' ορμήσουν προς τον βωμόν).</p>

<p>
&nbsp;&nbsp;ΚΡΕΟΥΣΑ<BR>
&nbsp;&nbsp;Όχι! Μη με σκοτώσης. . . ω! όχι! σ' εξορκίζω<BR>
&nbsp;&nbsp;στόνομα το δικό μου και στου θεού αυτό!</p>

<p>&nbsp;&nbsp;ΙΩΝ<BR>
&nbsp;&nbsp;Και τάχα ο Απόλλων με σε τι σχέσιν έχει;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;'Σ εκείνον παραδίδω το σώμα μου ιερό.</p>

<p>&nbsp;&nbsp;ΙΩΝ<BR>
&nbsp;&nbsp;Κι' όμως τον άνθρωπό του ήθελες να σκοτώσης.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μα του πατέρα σου είσαι και όχι εκείνου πεια.</p>

<p>&nbsp;&nbsp;ΙΩΝ<BR>
&nbsp;&nbsp;Παιδί δικό του ήμουν, γιατ' ήταν σαν πατέρας.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ήσουν, μα πεια δεν είσαι, και τώρα είμαι 'γω.</p>

<p>&nbsp;&nbsp;ΙΩΝ<BR>
&nbsp;&nbsp;Συ ευσεβής δεν είσαι, εγώ ήμουν ευσεβής.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σε σκότωνα, γιατ' ήσουν στο σπίτι μου εχθρός.</p>

<p>&nbsp;&nbsp;ΙΩΝ<BR>
&nbsp;&nbsp;Εγώ δεν ήρθα με όπλα στον τόπο τον δικό σου.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Φωτιά ήρθες να βάλης στο σπίτι του Ερεχθέως.</p>

<p>&nbsp;&nbsp;ΙΩΝ<BR>
&nbsp;&nbsp;Με τι δαυλιά, ή τάχα με ποια φωτιά και φλόγα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;θα μου 'παιρνες με βία το σπίτι, τα καλά μου.</p>

<p>&nbsp;&nbsp;ΙΩΝ<BR>
&nbsp;&nbsp;Το μέλλον εφοβόσουν κ' ήθελες να πεθάνω;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Για να χαθής συ πρώτος, πριν να χαθώ εγώ.</p>

<p>&nbsp;&nbsp;ΙΩΝ<BR>
&nbsp;&nbsp;Φθονείς που είσαι στείρα κι' ο Ξούθος βρήκ' εμένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και πώς εσύ θαρπάξης τα σπίτια των ατέκνων;</p>

<p>&nbsp;&nbsp;ΙΩΝ<BR>
&nbsp;&nbsp;Μου δίνει ο πατέρας τη γη που έχει αποκτήση.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Πώς έχει ο γυιός του Αιόλου τη χώρα της Παλλάδας;</p>

<p>&nbsp;&nbsp;ΙΩΝ<BR>
&nbsp;&nbsp;Την έσωσε με όπλα και όχι με τα λόγια.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ο σύμμαχος δεν είνε και κάτοικος της χώρας.</p>

<p>&nbsp;&nbsp;ΙΩΝ<BR>
&nbsp;&nbsp;Κ' εγώ δεν έχω μέρος στο βιος το πατρικό μου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Το δόρυ κ' η ασπίδα, αυτά είνε το βιος σου.</p>

<p>&nbsp;&nbsp;ΙΩΝ<BR>
&nbsp;&nbsp;Απ' το βωμό τραβήξου κι' απ' του θεού τους τόπους</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Στη μάννα σου να δώσης της τέτοιες συμβουλές.</p>

<p>&nbsp;&nbsp;ΙΩΝ<BR>
&nbsp;&nbsp;Και για το έγκλημά σου δεν θα τιμωρηθής;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αν θέλης να με σφάξης 'ς αυτά τα ιερά.</p>

<p>&nbsp;&nbsp;ΙΩΝ<BR>
&nbsp;&nbsp;Ποιά ηδονή θα πάρης, αν ίσως και πεθάνης,<BR>
&nbsp;&nbsp;στα ιερά στεφάνια 'δω πέρα του θεού;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Θα δώσω δυστυχία 'ς αυτούς που μου τη δίνουν.</p>

<p>&nbsp;&nbsp;ΙΩΝ<BR>
&nbsp;&nbsp;Αλλοίμονο! είνε σκληρό: οι νόμοι που έχουν δώση<BR>
&nbsp;&nbsp;εις τους ανθρώπους οι θεοί, σοφώτεροι δεν είνε.<BR>
&nbsp;&nbsp;Δεν έπρεπε οι άδικοι να πιάνουν τους βωμούς τους,<BR>
&nbsp;&nbsp;αλλά να διώχνωντ' από κει· ποτέ καλό δεν είνε<BR>
&nbsp;&nbsp;να ακουμπάη στους θεούς το πονηρό το χέρι,<BR>
&nbsp;&nbsp;και μοναχά οι δίκαιοι που είν' αδικημένοι<BR>
&nbsp;&nbsp;έπρεπε να καθίζουνε, και όχι νάνε ίσοι<BR>
&nbsp;&nbsp;ο δίκαιος κι' ο άδικος εις τους θεούς μπροστά.</p>

<p>(Προχωρεί, δια να κτυπήση την Κρέουσαν. — Εμφανίζεται εις την πύλην<BR>
του ναού η Πυθία κρατούσα κάνιστρον υπό μάλης).</p>

<h4 style="margin-top: 3em">ΣΚΗΝΗ Ε'.</h4>

<p>
<BR>
ΠΥΘΙΑ και οι ΑΝΩΤΕΡΩ</p>

<p>&nbsp;&nbsp;ΠΥΘΙΑ<BR>
&nbsp;&nbsp;Παιδί, κρατήσου! του χρησμού τον τρίποδα έχω αφήση<BR>
&nbsp;&nbsp;και βγήκα απ' το ναό εγώ, του Φοίβου η προφήτις,<BR>
&nbsp;&nbsp;που εμένα με διαλέξανε απ' της Δελφίδες όλες,<BR>
&nbsp;&nbsp;τον νόμο τον πανάρχαιο του Τρίποδος να σώσω.</p>

<p>&nbsp;&nbsp;ΙΩΝ<BR>
&nbsp;&nbsp;Χαίρε, μητέρα φίλη μου, που δεν μ' έχεις γεννήση.</p>

<p>&nbsp;&nbsp;ΠΥΘΙΑ<BR>
&nbsp;&nbsp;κι' όμως μητέρα λέγε με, μ' αρέσει αυτός ο λόγος.</p>

<p>&nbsp;&nbsp;ΙΩΝ<BR>
&nbsp;&nbsp;Να με σκοτώση θέλησε—το ξέρεις συ;—με δόλο!</p>

<p>&nbsp;&nbsp;ΠΥΘΙΑ<BR>
&nbsp;&nbsp;Ναι, μα είσαι και συ σκληρός που κάνεις αμαρτία.</p>

<p>&nbsp;&nbsp;ΙΩΝ<BR>
&nbsp;&nbsp;Να μη σκοτώνουμε κ' εμείς αυτούς που μας σκοτώνουν;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Αι σύζυγοι στους προγονούς πάντα εχθρές φανήκαν.</p>

<p>&nbsp;&nbsp;ΙΩΝ<BR>
&nbsp;&nbsp;Κ' εμείς είμαστε εχθροί μ' αυτές σαν θέλουν να μας βλάψουν.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Σώπα· ν'αφήσης το ναό και στην πατρίδα τράβα.</p>

<p>&nbsp;&nbsp;ΙΩΝ<BR>
&nbsp;&nbsp;Τέτοια που δίνεις συμβουλή τι πρέπει εγώ να κάνω;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Αγνός και καλορροίζικος να πας εις την Αθήνα.</p>

<p>&nbsp;&nbsp;ΙΩΝ<BR>
&nbsp;&nbsp;Εκείνος είνε καθαρός που τους εχθρούς σκοτώνει.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Να μη το κάμης, κι' άκουσε εκείνο που σου λέγω.</p>

<p>&nbsp;&nbsp;ΙΩΝ<BR>
&nbsp;&nbsp;Λέγε! γιατί ό,τι ειπής εσύ θάνε καλά ειπωμένα.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Βλέπεις αυτό το κάνιστρο που έχω στη μασχάλη;</p>

<p>&nbsp;&nbsp;ΙΩΝ<BR>
&nbsp;&nbsp;Βλέπω ένα κάνιστρο παληό με ρούχα τυλιγμένο.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Σε τούτο σε παρέλαβα που ήσουν μωρό ακόμα.</p>

<p>&nbsp;&nbsp;ΙΩΝ<BR>
&nbsp;&nbsp;Τι λες; ο λόγος που άκουσα είνε για μένα νέος.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Το είχα κράτηση μυστικό και τώρα σου το δείχνω.</p>

<p>&nbsp;&nbsp;ΙΩΝ<BR>
&nbsp;&nbsp;Και μια φορά που τόλαβες, πώς τόκρυβες ως τώρα;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Γιατί ο θεός το ήθελε να τον υπηρετήσης.</p>

<p>&nbsp;&nbsp;ΙΩΝ<BR>
&nbsp;&nbsp;Και δεν το θέλει τώρα πεια; πώς να το μάθω τούτο;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Σου 'δειξε τον πατέρα σου, στον τόπο σου σε στέλνει.</p>

<p>&nbsp;&nbsp;ΙΩΝ<BR>
&nbsp;&nbsp;Σου είπ' ο θεός να το κρατάς, ή άλλος ήταν λόγος;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Να το κρατώ ενθύμημα μου τόδοσ' ο Λοξίας.</p>

<p>&nbsp;&nbsp;ΙΩΝ<BR>
&nbsp;&nbsp;Για πες μου, να το κάμης τί; τελείωσε το λόγο.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Να σώσω το εύρημα αυτό έως την ώρα τούτη.</p>

<p>&nbsp;&nbsp;ΙΩΝ<BR>
&nbsp;&nbsp;Κ' έχει για με ωφέλεια, ή μήπως έχει βλάβη;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Βρίσκοντ' εδώ τα σπάργανα που ήσουν τυλιγμένος.</p>

<p>&nbsp;&nbsp;ΙΩΝ<BR>
&nbsp;&nbsp;Σημάδια της μητέρας μου, μου φέρνεις να ζητήσω;</p>

<p>&nbsp;&nbsp;ΠΥΘΙΑ<BR>
&nbsp;&nbsp;Τώρα το θέλησε ο θεός· δεν τόθελε πειο πρώτα.</p>

<p>&nbsp;&nbsp;ΙΩΝ<BR>
&nbsp;&nbsp;Τι ευτυχισμένα όνειρα μου φέρνει η μέρα τούτη!</p>

<p>&nbsp;&nbsp;ΠΥΘΙΑ<BR>
&nbsp;&nbsp;Τη μάννα που σ' εγέννησε, πάρε τ' αυτά και βρέσ' τη.</p>

<p>&nbsp;&nbsp;ΙΩΝ<BR>
&nbsp;&nbsp;Και στην Ασία θα διαβώ και στην Ευρώπην όλη.</p>

<p>&nbsp;&nbsp;ΠΥΘΙΑ<BR>
&nbsp;&nbsp;Εσύ μονάχος θα τη βρης. Σ' ανέθρεψα, παιδί μου,<BR>
&nbsp;&nbsp;ακούοντας εις το θεό, και σου τα δίνω τούτα<BR>
&nbsp;&nbsp;που ηθέλησα να πάρω εγώ, χωρίς να με προστάξης,<BR>
&nbsp;&nbsp;και να σε σώσω· το γιατί δεν θα το ειπώ σε σένα.<BR>
&nbsp;&nbsp;Κανένας δεν εγνώριζε πως τούτα είχα κρυμμένα<BR>
&nbsp;&nbsp;και τα κρατούσα μυστικά· χαίρε! θα σε φιλήσω<BR>
&nbsp;&nbsp;όμοια με τη μητέρα σου. Άρχισε από τώρα<BR>
&nbsp;&nbsp;να τη γυρεύης· αν καμμιά απ' τους Δελφούς παρθένα<BR>
&nbsp;&nbsp;εις το ναό σε άφησε, ή αν απ' την Ελλάδα.<BR>
&nbsp;&nbsp;Ετούτα έχεις από με μαζύ κι' από το Φοίβο,<BR>
&nbsp;&nbsp;που μέρος έλαβε κι' αυτός στην τύχη τη δική σου.</p>

<p>(Παραδίδει το κάνιστρον και εισέρχεται).</p>

<h4 style="margin-top: 3em">ΣΚΗΝΗ ς'.</h4>

<p>
<BR>
ΙΩΝ. — ΚΡΕΟΥΣΑ εις τον βωμόν. — ΧΟΡΟΣ.</p>

<p>&nbsp;&nbsp;ΙΩΝ<BR>
&nbsp;&nbsp;Αλλοίμονο! αλλοίμονο! Τι δάκρυα που χύνω,<BR>
&nbsp;&nbsp;σαν σκέπτωμαι τη μάννα μου, όπου κρυφά πανδρεύθη,<BR>
&nbsp;&nbsp;και μ' έδιωξε κρυφά κ' εμέ χωρίς να με βυζάξη.<BR>
&nbsp;&nbsp;Έζησα δίχως όνομα ζωή σαν υπηρέτης<BR>
&nbsp;&nbsp;μέσα σε τούτο το ναό· είν ο θεός προστάτης,<BR>
&nbsp;&nbsp;μα είν' η μοίρα μου βαρειά· γιατί όταν ήταν πρέπον<BR>
&nbsp;&nbsp;στης μάννας μου την αγκαλιά τροφή να βρω και χάδια,<BR>
&nbsp;&nbsp;εγώ την εστερήθηκα τη μητρική τροφή μου.<BR>
&nbsp;&nbsp;Αλλά κ' εκείν' η δύστυχη που μ' έχει γεννημένον,<BR>
&nbsp;&nbsp;το ίδιο πάλι έπαθε που 'χασε του παιδιού της<BR>
&nbsp;&nbsp;κάθε χαρά. Και τώρα εγώ το κάνιστρο ετούτο<BR>
&nbsp;&nbsp;θα πάγω αφιέρωμα εις το θεό ν' αφήσω,<BR>
&nbsp;&nbsp;να μη γυρεύω πράματα, που ούτ' εγώ δεν θέλω.<BR>
&nbsp;&nbsp;Εκείνη που με γέννησε, αν ίσως είνε δούλα,<BR>
&nbsp;&nbsp;χειρότερο είνε να τη βρω, παρά να σιωπήσω.<BR>
&nbsp;&nbsp;Ώ Φοίβε! αφιέρωμα ταφίνω στο ναό σου.</p>

<p>(Προχωρεί προς τον βωμόν και ανακόπτεται).</p>

<p>&nbsp;&nbsp;Αλλά τι κάνω;! πολεμώ με την επιθυμία<BR>
&nbsp;&nbsp;του Φοίβου, που μου φύλαξε της μάννας μου σημάδια;<BR>
&nbsp;&nbsp;Πρέπει να κάμω τόλμημα. . . ναι. . . πρέπει να τανοίξω.<BR>
&nbsp;&nbsp;δεν το απόφυγε κανείς ό,τ' ήτανε γραφτό του.</p>

<p>(Προς το κάνιστρον:)</p>

<p>&nbsp;&nbsp;Ώ σεις στεφάνια ιερά! Τι μου 'χετε φυλάξη<BR>
&nbsp;&nbsp;τα πράματα μαζεύοντας τα τόσα αγαπημένα;</p>

<p>(Ερευνά εις το κάνιστρον. -— η Κρέουσα ακροάται με αυξανομένην<BR>
προσοχήν και αγωνίαν).</p>

<p>&nbsp;&nbsp;Νά, κύτταξε το σκέπασμα του στρογγυλού κανίστρου,<BR>
&nbsp;&nbsp;καινούργιο ακόμα έμεινε σαν από κάποιο θάμα.<BR>
&nbsp;&nbsp;Η μούχλα δεν το πείραξε το πλέξιμο καθόλου,<BR>
&nbsp;&nbsp;μόλο που χρόνια πέρασαν απάνω απ' όλα τούτα.</p>

<p>(Προχωρεί και αποθέτει το κάνιστρον εις τον βωμόν προ της Κρεούσης).</p>

<p>&nbsp;&nbsp;ΚΡΕΟΥΣΑ</p>

<p>(βλέπουσα το κάνιστρον, έκπληκτος:)</p>

<p>&nbsp;&nbsp;Ποιό όνειρο ανέλπιστο μπροστά μου εφανερώθη;</p>

<p>&nbsp;&nbsp;ΙΩΝ<BR>
&nbsp;&nbsp;Σώπα εσύ! που ήξευρες κι' ως τώρα να σωπαίνης.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν είνε τώρα να σιωπώ και μη με συμβουλεύης.<BR>
&nbsp;&nbsp;Το λίκνο βλέπω εμπρός μου αυτό που σ' είχα ρίξη τότε,<BR>
&nbsp;&nbsp;παιδί μου, νεογέννητο σαν ήσουνα και βρέφος,<BR>
&nbsp;&nbsp;στο άντρο εκεί του Κέκροπος και στης Μακρές της πέτρες.<BR>
&nbsp;&nbsp;Αφίνω τώρα το βωμό, και πρέπει να πεθάνω.</p>

<p>(Εγείρεται και απομακρύνεται από τον βωμόν, προχωρούσα προς τον Ίωνα</p>

<p>&nbsp;&nbsp;ΙΩΝ (προς τους ακολούθους:)<BR>
&nbsp;&nbsp;Πιάστε τη αυτή! κάποιου θεού την έσπρωξε κατάρα<BR>
&nbsp;&nbsp;ν' αφήση τώρα το βωμό, —και δέστε της τα χέρια!</p>

<p>&nbsp;&nbsp;ΚΡΕΟΥΣΑ</p>

<p>(σπεύδουσα και αρπάζουσα το κάνιστρον:)</p>

<p>&nbsp;&nbsp;Σφάχτε με, αλλά τίποτα δεν κάνετε με τούτο·<BR>
&nbsp;&nbsp;εγώ το κάνιστρο κρατώ και τούτα τα κρυμμένα.</p>

<p>&nbsp;&nbsp;ΙΩΝ<BR>
&nbsp;&nbsp;Κ' αυτό δεν είναι πονηριά, με λόγια να με μπλέξη;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Όχι! 'ς εσέναν' εύρηκα αγαπημένο φίλο.</p>

<p>&nbsp;&nbsp;ΙΩΝ<BR>
&nbsp;&nbsp;Φίλος σου εγώ, που θέλησες να με κρυφοσκοτώσης;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Γυιός μου, αν είν' ο γυιός γλυκύς γι' αυτούς που τον γεννάνε.</p>

<p>&nbsp;&nbsp;ΙΩΝ<BR>
&nbsp;&nbsp;Παύσε να πλέχης πονηριές! εγώ θα σε τσακώσω.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Παιδί μου, τώρα έφθασα 'ς αυτό που επιθυμούσα.</p>

<p>&nbsp;&nbsp;ΙΩΝ</p>

<p>(αρπάζων εκ των χειρών της το κάνιστρον:)</p>

<p>&nbsp;&nbsp;Είν' αδειανό το κάνιστρο, ή πράματα έχει μέσα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τα σπάργανα, που σ' άφησα μια μέρα τυλιγμένον.</p>

<p>&nbsp;&nbsp;ΙΩΝ (κρύπτων το κάνιστρον:)<BR>
&nbsp;&nbsp;Προτού εσύ τα ίδης αυτά, μπορείς, να ειπής τι είνε;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αν ίσως και δεν σου τα ειπώ, ε τότε ας πεθάνω.</p>

<p>&nbsp;&nbsp;IΩΝ<BR>
&nbsp;&nbsp;Λέγε, είνε παράξενο το θάρρος όπου δείχνεις.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κύτταξε αυτό που ύφανα στα χρόνια που ήμουν κόρη.</p>

<p>&nbsp;&nbsp;ΙΩΝ<BR>
&nbsp;&nbsp;Τι είνε; πράματα πολλά υφαίνουνε η παρθένες,</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Είν' άβολο, και φαίνεται του αργαλιού η σαγίτα.</p>

<p>&nbsp;&nbsp;ΙΩΝ<BR>
&nbsp;&nbsp;Μ' αυτά δεν με γελάς εσύ· απάνω του τι έχει;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μέσ' στο στημόνι του πανιού Γοργόνα είν' υφασμένη.</p>

<p>&nbsp;&nbsp;ΙΩΝ</p>

<p>(ερευνών τον πέπλον και ανευρίσκων το υποδεικνυόμενον· έκπληκτος:)</p>

<p>&nbsp;&nbsp;Ώ Ζευ! ποιά μοίρα μου λοιπόν με κυνηγάει τόσο!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και έχει φείδια γύρωθε στο σχήμα της αιγίδος.</p>

<p>&nbsp;&nbsp;ΙΩΝ (ως άνω:)<BR>
&nbsp;&nbsp;Νά! το πανί, τα σπάργανα τα βρίσκ' όπως τα λέει.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ώ! το πανί που ύφανα σαν ήμουνα παρθένα!</p>

<p>&nbsp;&nbsp;ΙΩΝ<BR>
&nbsp;&nbsp;Έχει και άλλο γνώρισμα, ή μόνο τούτο βρήκες;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δυο δράκοντας, που αστράφτουνε μ' ολόχρυσα σαγόνια.</p>

<p>&nbsp;&nbsp;ΙΩΝ<BR>
&nbsp;&nbsp;Δώρο είν' αυτό της Αθηνάς, ή για παιδιά φτιασμένο;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αντιγραφή του παλαιού Ερεχθονίου είνε.</p>

<p>&nbsp;&nbsp;ΙΩΝ<BR>
&nbsp;&nbsp;Και τα χρυσά για ποιά δουλειά και για ποιο λόγο τάχει;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Να τάχη περιδέραια το νεογέννητό μου.</p>

<p>&nbsp;&nbsp;ΙΩΝ (ως προηγουμένως:)<BR>
&nbsp;&nbsp;Είν' όλ' αυτά· Μα λέγε μου να μάθω και το τρίτο.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Σου είχα βάλη στέφανο από ελιάς κλωνάρι,<BR>
&nbsp;&nbsp;της πρώτης που εφύτρωσε στης Αθηνάς το βράχο,<BR>
&nbsp;&nbsp;που αν υπάρχη μέσα εκεί, θα πρασινίζη ακόμα,<BR>
&nbsp;&nbsp;γιατ' είν' από αθάνατης εληάς κορμό κομμένος.</p>

<p>&nbsp;&nbsp;ΙΩΝ (πίπτων εις την αγκάλην της).<BR>
&nbsp;&nbsp;Αγαπημένη μάννα μου, με τι χαρά σε βλέπω!<BR>
&nbsp;&nbsp;το αγαπητό σου πρόσωπο με τι χαρά φιλώ!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Παιδί μου! πειο αγαπητό κι' από το φως του ήλιου,<BR>
&nbsp;&nbsp;συγγνώμη ας δώση ο θεός. . . στην αγκαλιά μου σ' έχω,<BR>
&nbsp;&nbsp;— ανέλπιστο ευτύχημα! — εσέ που σε θαρρούσα<BR>
&nbsp;&nbsp;κάτω απ' τη γη, στους σκοτεινούς της Περσεφόνης τόπους</p>

<p>&nbsp;&nbsp;ΙΩΝ<BR>
&nbsp;&nbsp;Αγαπημένη μάννα μου! ο γυιός σου ο πεθαμμένος<BR>
&nbsp;&nbsp;δεν πέθανε, και βρίσκεται στην αγκαλιά σου τώρα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ώ συ, αιθέρα μου λαμπρέ, άπειρε! ποία λόγια<BR>
&nbsp;&nbsp;να σου φωνάξω; από που η ανέλπιστη ηδονή μου<BR>
&nbsp;&nbsp;έρχεται αυτή, και ποιος θεός τέτοια χαρά μου δίνει;</p>

<p>&nbsp;&nbsp;ΙΩΝ<BR>
&nbsp;&nbsp;Τα εφαντάσθηκα όλα αυτά, μητέρα μου, και πρώτα,<BR>
&nbsp;&nbsp;προτού ακόμα μάθω εγώ πως είμαι γυιός δικός σου.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Αχ, τρέμω από το φόβο μου.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Δεν έχεις τώρα εμένα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τόσος καιρός επέρασε χωρίς καμμιάν ελπίδα.</p>

<p>(Προς την πύλην, εκ της οποίας εισήλθεν η Πυθία:)</p>

<p>&nbsp;&nbsp;—- Ποιός σου 'φερε στην αγκαλιά, γυναίκα, το παιδί σου;<BR>
&nbsp;&nbsp;Εις του Λοξία το ναό ποιά χέρια το έχουν φέρη;</p>

<p>&nbsp;&nbsp;ΙΩΝ<BR>
&nbsp;&nbsp;Ήταν αυτό απ' το θεό· Μα από 'δω και πέρα<BR>
&nbsp;&nbsp;ας ευτυχούμε, δύστυχοι σαν είμαστε ως τώρα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Παιδί μου! δίχως δάκρυα δεν σ' έχω γεννημένο·<BR>
&nbsp;&nbsp;δεν βγήκες απ' τα χέρια μου χωρίς βαρειά να κλάψω·<BR>
&nbsp;&nbsp;τώρα που παίρνω αναπνοή κοντά στο πρόσωπό σου,<BR>
&nbsp;&nbsp;την ηδονή επέτυχα, την πειο ευτυχισμένη.</p>

<p>&nbsp;&nbsp;ΙΩΝ<BR>
&nbsp;&nbsp;Ό,τι έχω μέσα στην ψυχή το ίδιο λες για μένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ώ, άκληρη δεν είμαι πεια, δίχως παιδί δεν είμαι!<BR>
&nbsp;&nbsp;στηρίχθηκε το σπίτι μου και βασιληά έχει η χώρα.<BR>
&nbsp;&nbsp;Ξαναζωντάνεψε ο Ερεχθεύς· το φως του ήλιου βλέπει<BR>
&nbsp;&nbsp;το σπίτι, που είχε βυθισθή μέσα σε νύχτα μαύρη.</p>

<p>&nbsp;&nbsp;ΙΩΝ<BR>
&nbsp;&nbsp;Μητέρα, κι' ο πατέρας μου να μοιρασθή αξίζει<BR>
&nbsp;&nbsp;την ίδια τούτη τη χαρά που έδωκα σε σένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Τι λες, παιδί μου;! Τι ζητείς 'ς αυτόν να φανερώσω!</p>

<p>&nbsp;&nbsp;ΙΩΝ<BR>
&nbsp;&nbsp;Πώς είπες;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Άλλος κι' όχι αυτός εγέννησεν εσένα.</p>

<p>&nbsp;&nbsp;ΙΩΝ<BR>
&nbsp;&nbsp;Αλλοίμονο! νόθον λοιπόν μ' εγέννησες εμένα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ούτε χοροί στο γάμο μου ούτε λαμπάδες ήσαν,<BR>
&nbsp;&nbsp;παιδί μου, σαν σ' εγέννησα.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Από κακή γενηά,<BR>
&nbsp;&nbsp;αλλοίμονο! γεννήθηκα, μητέρα, κι' από ποιά;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Μάρτυς μου ας είνε η Αθηνά!. . .</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Γιατί αυτός ο λόγος;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Όπου στο βράχο κατοικεί τον εληοφυτεμένο.</p>

<p>&nbsp;&nbsp;ΙΩΝ<BR>
&nbsp;&nbsp;Σαν λόγια σκοτεινά μου λες, σαν μπερδεμένα λόγια.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Ο Φοίβος, μέσα στη σπηληά όπου λαλούν ταηδόνια. . ..</p>

<p>&nbsp;&nbsp;ΙΩΝ<BR>
&nbsp;&nbsp;Γιατί το Φοίβο μελετάς;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Μ' εμέ κρυφοκοιμήθη.</p>

<p>&nbsp;&nbsp;ΙΩΝ<BR>
&nbsp;&nbsp;Τι δόξα είν' αυτή που λες για μένα κ' ευτυχία!</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Κι' όταν εγύρισε ο καιρός στο δέκατο το μήνα<BR>
&nbsp;&nbsp;εκεί εκρυφογέννησα εσέ, παιδί του Φοίβου.</p>

<p>&nbsp;&nbsp;ΙΩΝ<BR>
&nbsp;&nbsp;Αν είν' αυτό αληθινό, είνε γλυκό για μένα.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Με σπάργανα παρθενικά σε τύλιξα, υφασμένα<BR>
&nbsp;&nbsp;απ' τον δικό μου αργαλειό· δεν σου 'δωσα το γάλα,<BR>
&nbsp;&nbsp;στο στήθος μου δεν σ' έθρεψα, λουτρό δεν σου χω κάμη·<BR>
&nbsp;&nbsp;μέσα 'ς ερημική σπηληά έρημο σε είχα αφήση,<BR>
&nbsp;&nbsp;στα όρνια τάγρια τροφή, στον άδη να σε στείλω.</p>

<p>&nbsp;&nbsp;ΙΩΝ<BR>
&nbsp;&nbsp;Τι φοβερά που το 'καμες, μητέρα μου.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ο φόβος,<BR>
&nbsp;&nbsp;να σε σκοτώσω άθελα, παιδί μου, με είχε κάμη.</p>

<p>&nbsp;&nbsp;ΙΩΝ<BR>
&nbsp;&nbsp;Μήπως κ' εγώ δεν θέλησα για να σκοτώσω εσένα;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και τότε η τύχη ήταν σκληρή και τώρα είνε το ίδιο·<BR>
&nbsp;&nbsp;κυλιόμαστε κάθε φορά απ' τη χαρά στη λύπη,<BR>
&nbsp;&nbsp;κι αλλάζουνε οι άνεμοι. Η περασμένες φθάνουν<BR>
&nbsp;&nbsp;η δυστυχίες, ως εδώ! Και τώρα, ώ παιδί μου,<BR>
&nbsp;&nbsp;άνεμος ήλθε βοηθός που απ' το κακό μας βγάζει.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Απ' όσα βγαίνουν τώρα,<BR>
&nbsp;&nbsp;κανείς ας μη νομίση<BR>
&nbsp;&nbsp;πως δεν θαρθή κ' η ώρα<BR>
&nbsp;&nbsp;που η τύχη θα γυρίση.</p>

<p>&nbsp;&nbsp;ΙΩΝ<BR>
&nbsp;&nbsp;Ώ τύχη, που αδιάκοπα τη μοίρα μας αλλάζεις<BR>
&nbsp;&nbsp;και μια μας δίνεις συφορά και μια την ευτυχία,<BR>
&nbsp;&nbsp;σε ζυγαριά παράξενην έρριξες τη ζωή μου. —<BR>
&nbsp;&nbsp;ή να χαθώ απ' τη μάννα μου ή να χαθή από μένα.<BR>
&nbsp;&nbsp;Αχ! όπου ρίχνουνε το φως του ήλιου η αχτίνες<BR>
&nbsp;&nbsp;τάχα μπορεί ο άνθρωπος τα ίδια κάθε μέρα<BR>
&nbsp;&nbsp;να βλέπη; Ώ μητέρα μου, σε βρήκα, αγαπημένη,<BR>
&nbsp;&nbsp;και η καταγωγή μου αυτή καμμιά ντροπή δεν φέρνει.<BR>
&nbsp;&nbsp;Έλα μαζύ μου! πράματα θέλω να ειπώ σε σένα,<BR>
&nbsp;&nbsp;μόνο σε σένα, μυστικά να σου τα ειπώ στ' αυτί σου,<BR>
&nbsp;&nbsp;και στης σιγής τη σκοτεινιά να μείνουν σκεπασμένα.<BR>
&nbsp;&nbsp;Έχε το νου σου, μάννα μου, μήπως και συ το πάθης<BR>
&nbsp;&nbsp;σαν της παρθένες που έσφαλαν και κρυφοπαντρευθήκαν·<BR>
&nbsp;&nbsp;μη ρίξης στο θεό και συ του σφάλματος το βάρος,<BR>
&nbsp;&nbsp;για ν' αποφύγης τη ντροπή της γέννας της δικής μου,<BR>
&nbsp;&nbsp;και ειπής πως μ' έχεις με θεό, χωρίς θεός να είνε.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Α όχι, μα την Αθηνά, που μια φορά τον Δία<BR>
&nbsp;&nbsp;βοήθησε με το άρμα της στη μάχη των Γιγάντων,<BR>
&nbsp;&nbsp;δεν είνε ο πατέρας σου κανείς θνητός παιδί μου,<BR>
&nbsp;&nbsp;μα τούτος που 'ς ανάθρεψε, ο βασιληάς Λοξίας.</p>

<p>&nbsp;&nbsp;ΙΩΝ<BR>
&nbsp;&nbsp;Πώς το παιδί του έδωκε 'ς άλλον αυτός πατέρα,<BR>
&nbsp;&nbsp;και είπε πως γεννήθηκα παιδί εγώ του Ξούθου;</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Δεν είπε πως σ' εγέννησε, δώρο 'ς αυτόν σε κάνει<BR>
&nbsp;&nbsp;σαν εγεννήθης μια φορά. Ο φίλος εις το φίλο<BR>
&nbsp;&nbsp;μπορεί να δώση το παιδί να τον κληρονομήση.</p>

<p>&nbsp;&nbsp;ΙΩΝ<BR>
&nbsp;&nbsp;Το μάντεμα είν' αληθινό, ή κάποι' απάτη κρύβει;<BR>
&nbsp;&nbsp;να μόνο τούτο, μάννα μου, ταράζει την ψυχή μου.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άκου, παιδί μου, τι έφθασε στο νου μου αυτήν την ώρα:<BR>
&nbsp;&nbsp;στο σπίτι μου το ευγενικό από ευεργεσία<BR>
&nbsp;&nbsp;ο Φοίβος σε ωδήγησε, και άνθρωπον ως τώρα<BR>
&nbsp;&nbsp;αφού σ' έλεγαν του θεού, ούτε όνομα πατέρα,<BR>
&nbsp;&nbsp;ούτε σπιτιού κληρονομιά μπορούσες συ να έχης.<BR>
&nbsp;&nbsp;Πώς τάχα έκρυβα κ' εγώ τον γάμο μου μ' εκείνον<BR>
&nbsp;&nbsp;και στα κρυφά σε σκότωνα; για όφελος δικό σου<BR>
&nbsp;&nbsp;σε παραδίνει τώρ' αυτός 'ς έναν πατέρα ξένο.</p>

<p>&nbsp;&nbsp;ΙΩΝ<BR>
&nbsp;&nbsp;Μα τέτοια λόγια δεν μπορούν εμένα να με πείσουν·<BR>
&nbsp;&nbsp;θα έμβω μέσα στο ναό το Φοίβο να ρωτήσω,<BR>
&nbsp;&nbsp;αν απ' αυτόν γεννήθηκα ή από θνητόν πατέρα.</p>

<p>(Εμφανίζεται περιβεβλημένη φωτοστέφανον—εν αποθεώσει— η Αθηνά εις το<BR>
βάθος του ναού).</p>

<p>&nbsp;&nbsp;Ώ! ποιος να ήνε ο θεός, που απέναντι στον ήλιο,<BR>
&nbsp;&nbsp;από το βάθος του ναού, το πρόσωπο του λάμπει;<BR>
&nbsp;&nbsp;ας φύγουμε, μητέρα μου, καιρός δεν είνε τώρα<BR>
&nbsp;&nbsp;να βλέπουμ' όσα οι θεοί μπροστά μας φανερώνουν.</p>

<h4 style="margin-top: 3em">ΣΚΗΝΗ Ζ'.</h4>

<p>
<BR>
ΑΘΗΝΑ και οι ΑΝΩΤΕΡΩ</p>

<p>&nbsp;&nbsp;ΑΘΗΝΑ<BR>
&nbsp;&nbsp;Μη φεύγετε! θεός εχθρός δεν έρχομαι μπροστά σας·<BR>
&nbsp;&nbsp;είμαι κ' εδώ προστάτης σας καθώς και στην Αθήνα.<BR>
&nbsp;&nbsp;Από τη χώρα έρχομαι που τόνομά μου φέρνει·<BR>
&nbsp;&nbsp;είμαι η Παλλάς, και μ' έστειλεν ο Φοίβος ο Απόλλων.<BR>
&nbsp;&nbsp;Δεν θέλει να φανερωθή στα μάτια τα δικά σας,<BR>
&nbsp;&nbsp;μη τον κατηγορήσετε για όσα έχουν γίνη,<BR>
&nbsp;&nbsp;και στέλνει εμένα να σας πω αυτά τα λόγια μόνο:<BR>
&nbsp;&nbsp;αυτή με τον Απόλλωνα σ' εγέννησε πατέρα,<BR>
&nbsp;&nbsp;τώρα στον Ξούθο σ' έδωκε, όχι πως γεννημένον<BR>
&nbsp;&nbsp;σ' έχει αυτός, μα για να μπης σε τιμημένο σπίτι.<BR>
&nbsp;&nbsp;Κι' αφού το πράμα τώρα αυτό επήρε τέτοιο δρόμο,<BR>
&nbsp;&nbsp;γιατί, εφοβήθη μήπως σε η μάννα σε σκοτώση,<BR>
&nbsp;&nbsp;ή μήπως τη σκοτώσης συ, άλλαξε τη βουλή του,<BR>
&nbsp;&nbsp;γιατ' ήθελε της μάννας σου τη γνωριμιά να κάμης,<BR>
&nbsp;&nbsp;όταν θα είσαστε κι' οι δυο φτασμένοι στην Αθήνα,<BR>
&nbsp;&nbsp;κρατώντας μυστικό πως συ γεννήθης από τούτη<BR>
&nbsp;&nbsp;και είχες τον Απόλλωνα το Φοίβο για πατέρα.<BR>
&nbsp;&nbsp;Και τώρα, τέλος δίνοντας στο λόγο μου, σας λέω<BR>
&nbsp;&nbsp;ν' ακούσετε εις τους χρησμούς, που ήλθατε εδώ πέρα<BR>
&nbsp;&nbsp;να λάβετε:— Πάρ' το παιδί και πήγαινε στη χώρα<BR>
&nbsp;&nbsp;του Κέκρωπος, ώ Κρέουσα, και βάλε το στο θρόνο·<BR>
&nbsp;&nbsp;αφού αυτός απ' τη γενειά τραβάει του Ερεχθέως,<BR>
&nbsp;&nbsp;έχει και το δικαίωμα στη χώρα τη δική μου<BR>
&nbsp;&nbsp;να βασιλεύη, κ' ένδοξος θα γίνη στην Ελλάδα.<BR>
&nbsp;&nbsp;Θα κάμη τέσσερα παιδιά από την ίδια ρίζα,<BR>
&nbsp;&nbsp;που τόνομα του καθενός η τέσσερες θα πάρουν<BR>
&nbsp;&nbsp;φυλές, οπού το βράχο μου 'κει πέρα κατοικούνε.<BR>
&nbsp;&nbsp;Γελέων θαν' ο πρώτος του· ο δεύτερος ο γυιός του<BR>
&nbsp;&nbsp;[κ' οι άλλοι] θα ιδρύσουνε της τρεις φυλές ακόμα,<BR>
&nbsp;&nbsp;των Οπλητών, των Αργαδών και των Αιγικορών.<BR>
&nbsp;&nbsp;Και τούτων πάλι τα παιδιά, σαν ο καιρός περάση,<BR>
&nbsp;&nbsp;πόλεις κι' αυτά θα χτίσουνε στας νήσους των Κυκλάδων<BR>
&nbsp;&nbsp;και γύρω στα παράλια, που δύναμι μεγάλη<BR>
&nbsp;&nbsp;θα δίνουνε στη χώρα μου· θα φτιάσουν κατοικίες<BR>
&nbsp;&nbsp;στης χώρες της αντικρυνές της δύο: της Ευρώπης<BR>
&nbsp;&nbsp;και της Ασίας· το όνομα του Ίωνος θα πάρουν<BR>
&nbsp;&nbsp;και Ίωνες θα λέγωνται και δοξασμένοι θάνε.<BR>
&nbsp;&nbsp;Από τον Ξούθο κι' από σε κοινό παιδί θα γίνη,<BR>
&nbsp;&nbsp;ο Δώρος, όπου η Δωρίς, θα δοξασθή η πόλις·<BR>
&nbsp;&nbsp;ο δεύτερος, ο Αχαιός, στου Πέλοπος τη χώρα,<BR>
&nbsp;&nbsp;στου Ρίου τα παράλια ο βασιληάς θα γίνη,<BR>
&nbsp;&nbsp;και ο λαός του απ' αυτόν θα πάρη τόνομά του.<BR>
&nbsp;&nbsp;Όλα σε τάξι τάβαλεν ο Φοίβος με σοφία:<BR>
&nbsp;&nbsp;** εγέννησες ανώδυνα κανείς να μη σε νοιώση·<BR>
&nbsp;&nbsp;μετά τη γέννα έβαλες στα σπάργανα το γυιό σου<BR>
&nbsp;&nbsp;κ' εκείνος στέλνει τον Ερμή εδώθε να τον φέρη,<BR>
&nbsp;&nbsp;και μόνος του τον έθρεψε μην τύχη και πεθάνη. **<BR>
&nbsp;&nbsp;Και τώρα κράτησε σιγή· μην πης πως εγεννήθη<BR>
&nbsp;&nbsp;τούτο το τέκνο από σε και άφησε τον Ξούθο<BR>
&nbsp;&nbsp;να παίρνη ευχαρίστησι μ' εκείνο που νομίζει.<BR>
&nbsp;&nbsp;Και συ, γυναίκα, πήγαινε με ταγαθά που βρήκες<BR>
&nbsp;&nbsp;και χαίρετε· της λύπης σας υπόσχομαι το τέλος,<BR>
&nbsp;&nbsp;και από τούτη τη στιγμή την τύχη ευτυχισμένη.</p>

<p>&nbsp;&nbsp;ΙΩΝ<BR>
&nbsp;&nbsp;Ώ κόρη του τρανού Διός, Παλλάς! με απιστία<BR>
&nbsp;&nbsp;δεν δέχομαι τους λόγους σου, και τώρα το πιστεύω<BR>
&nbsp;&nbsp;πως του Λοξία είμαι παιδί κ' η μάννα μου είνε τούτη,<BR>
&nbsp;&nbsp;—αυτό που και προτήτερα το είχα εγώ πιστέψη.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Άκου κ' εμένα τώρα εσύ: το Φοίβο μακαρίζω<BR>
&nbsp;&nbsp;που τον κατηγορούσα πριν πως είχε λησμονήση<BR>
&nbsp;&nbsp;να δώση το παιδί 'ς εμέ· της θύρες της ωραίες<BR>
&nbsp;&nbsp;και τα χρηστήρια του θεού, που 'πρώτα τα μισούσα,<BR>
&nbsp;&nbsp;γλυκά με τα δυο χέρια μου της αγκαλιάζω τώρα<BR>
&nbsp;&nbsp;και της δοξάζω.</p>

<p>&nbsp;&nbsp;ΑΘΗΝΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Επαινώ της γνώμης σου την αλλαγή<BR>
&nbsp;&nbsp;που μακαρίζεις το θεό· ναι, οι θεοί αργούνε<BR>
&nbsp;&nbsp;αλλά στο τέλος πάντοτε τη δύναμί τους δείχνουν.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Παιδί μου, εις το σπίτι μας ας πάμε.</p>

<p>&nbsp;&nbsp;ΑΘΗΝΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ναι, να πάτε,<BR>
&nbsp;&nbsp;κ' εγώ θα σας ακολουθώ.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Άξια οδηγός να γίνης.</p>

<p>&nbsp;&nbsp;ΚΡΕΟΥΣΑ<BR>
&nbsp;&nbsp;Και ν' αγαπάς την πόλι μας.</p>

<p>&nbsp;&nbsp;ΑΘΗΝΑ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Στους παλαιούς τους θρόνους<BR>
&nbsp;&nbsp;κάθησε τώρα.</p>

<p>&nbsp;&nbsp;ΙΩΝ<BR>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Άξιο το κτήμα που θα πάρω.</p>

<p>&nbsp;&nbsp;ΧΟΡΟΣ<BR>
&nbsp;&nbsp;Χαίρε, Απόλλων του Διός και της Λητούς!<BR>
&nbsp;&nbsp;Όποιος στο σπίτι δυστυχίες βλέπει,<BR>
&nbsp;&nbsp;πρέπει να δείχνη σεβασμό εις τους θεούς<BR>
&nbsp;&nbsp;και νάχη θάρρος εις εκείνους πρέπει·<BR>
&nbsp;&nbsp;γιατί στο τέλος οι καλοί αμείβονται<BR>
&nbsp;&nbsp;κατά την ιδική τους την αξία,<BR>
&nbsp;&nbsp;οι δε κακοί, που τέτοιοι γεννηθήκανε,<BR>
&nbsp;&nbsp;δεν βρίσκουνε ποτέ την ευτυχία.</p>

<p>ΑΥΛΑΙΑ</p>

<p>
<BR>
ΠΑΡΟΡΑΜΑΤΑ</p>

<p>
<BR>
&nbsp;&nbsp;Εις την σελίδα θ', εις σημ. Ανάγνωσε: Αποδίδων μεγάλην σημασίαν.<BR>
&nbsp;&nbsp;»   »   »      »   »   »              Εμελέτησε τον φιλόσοφον επί τη<BR>
.                                       βάσει των νέων ερευνών.<BR>
&nbsp;&nbsp;»       »     ια'.          Ανάγν.    Να συμπεράνη.<BR>
&nbsp;&nbsp;»       »     ιβ'.          »         Τους άνευ κατευθύνσεως και<BR>
.                                       πολιτικού μεγαλείου.<BR>
&nbsp;&nbsp;»       »     ιγ'.          Ανάγν.    F. P. Fischer.<BR>
&nbsp;&nbsp;»       »     16, εις σημ.  Ανάγν.    Ισθμίων Ι.<BR>
&nbsp;&nbsp;»       »     41, »         »         Εκ των καλών λυρικών.<BR>
.                                       ποιητών.</p>

<p>ΣΗΜ. Εις την απόδοσιν πολλών δυσκόλων χωρίων ηκολουθήσαμεν τον κ.<BR>
Γ. Βερναρδάκην (Ερμηνευτικόν Λεξικόν).<BR>
Κ. Σ. I.</p>

<p>
<BR>
Η σειρά των Αρχαίων Ελλήνων Συγγραφέων των Εκδόσεων Φέξη, υπήρξεν ένας<BR>
σταθμός στα ελληνικά χρονικά. Για πρώτη φορά προσφερόταν συστηματικά<BR>
στο ελληνικό αναγνωστικό κοινό, η αρχαία ελληνική σκέψη (ιστορία,<BR>
φιλοσοφία, ποίηση, δράμα, δικανικός και πολιτικός λόγος) σε<BR>
δημιουργικές μεταφορές της, από τους άριστους μεταφραστές του τόπου,<BR>
στην πιο σύγχρονη μορφή πού πήρε, εξελισσόμενο, το γλωσσικό της<BR>
όργανο. Ο Όμηρος, οι Τραγικοί κι ο Αριστοφάνης, ο Ηρόδοτος, ο<BR>
Θουκυδίδης, ο Πλάτων, ο Ξενοφών, ο Αριστοστέλης, ο Θεόκριτος, ο<BR>
Θεόφραστος, ο Επίκτητος, ο Πλούταρχος, ο Λουκιανός κλπ. προσφέρονται<BR>
και σήμερα, στις κλασικές πια μεταφράσεις των Πολυλά, Ραγκαβή,<BR>
Μωραϊτίδη, Κονδυλάκη, Ποριώτη, Γρυπάρη, Τανάγρα, Πολέμη, Καμπάνη,<BR>
Καζαντζάκη, Βάρναλη, Αυγέρη, Βουτιερίδη, Ζερβού, Φιλαδελφέως,<BR>
Τσοκόπουλου, Σιγούρου, Κ. Χρηστομάνου κλπ. σε μια σύγχρονη σειρά<BR>
εκδόσεων βιβλίου τσέπης, πράγμα που επίσης γίνεται για πρώτη φορά,<BR>
συστηματικά, στην Ελλάδα.</p>

<p>Το δράμα αυτό διακρίνεται για την περίτεχνη πλοκή του, τις περιπέτειες<BR>
που με πολλή τέχνη παρεμβάλλονται και για την απροσδόκητη έκβαση. Η<BR>
υπόθεση του περιστρέφεται γύρω από τους κινδύνους, την αναγνώριση και<BR>
την αναγόρευση μετά, του Ίωνος, ως κληρονόμου του βασιλέα της Αττικής<BR>
Ξούθου.</p>

<p>
<BR>
Η «ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ» ΑΝΑΤΥΠΩΘΗΚΕ ΑΠΟ ΤΟ<BR>
ΧΡΗΜΑΤΙΣΤΗΡΙΟ ΤΟΥ ΒΙΒΛΙΟΥ</p>

<p>ΑΘΗΝΑΙ, ΠΑΝΕΠΙΣΤΗΜΙΟΥ 36<BR>
ΘΕΣΣΑΛΟΝΙΚΗ, ΤΣΙΜΙΣΚΗ 61</p>

<p>ΤΙΜΗ ΤΟΜΟΥ ΔΡΑΧΜΕΣ 10</p>

<p>
<BR>
1) Προκειμένου περί σκηνικής αναπαραστάσεως των προπυλαίων του εν<BR>
Δελφοίς Ναού του Απόλλωνος, όσον οιόν τε ακριβεστέρας, δέον να ληφθή<BR>
υπ'όψιν ο Παυσανίας και Διόδωρος ο Σικελιώτης.</p>

<p>2) Το έργον, τούτο είς τινα σημεία εν τω κειμένω έχει ανάγκην<BR>
τροποποιήσεων, χάριν της υπό των σημερινών θεατρικών συνθηκών<BR>
υπαγορευομένης σκηνικής οικονομίας. Προς τούτο μετά το τέλος της<BR>
ομιλίας της η Κρέουσα πρέπει να εξέλθη εκ της σκηνής, το δε μέρος το<BR>
περικλειόμενον μεταξύ των διπλών αστερίσκων (**) ως και πάντα τα<BR>
τοιουτοτρόπως σημειωθέντα εφεξής μέρη πρέπει να διαγράφωνται εκ του<BR>
κειμένου της παραστάσεως.</p>

<p>3) Προς αποφυγήν μονοτονίας εις την απαγγελίαν, κατά την παράστασιν,<BR>
μόν' ο χορός να διαιρήται εις δύο· εκάστου δε τμήματος αι Κορυφαίαι να<BR>
εναλλάσωνται κατά την εν τω κειμένω μου υπόδειξιν. (Σ. Μ.)</p>

<p>4) Το χωρίον τούτο είνε ελλιπές.</p>

<p>5) «Λαμπάδα, θεωρόν εικάδων»: ε ι κ ά δ α (εικοσάδα) ωνόμαζον την<BR>
ημέραν της εορτής, την αφιερωμένην εις την Δήμητρα και τον Διόνυσον.<BR>
Εις την εορτήν ταύτην απηγορεύετο εις τα νόθα τέκνα και εις τους<BR>
ξένους να λαμβάνουν μέρος.</p>

<p>
</p>

</BODY>
</HTML>


